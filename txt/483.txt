9
2014
IL CAPITALE CULTURALE
Studies on the Value of Cultural Heritage
JOURNAL OF THE DEPARTMENT OF CULTURAL HERITAGE
University of Macerata
eum

Il Capitale culturale
Studies on the Value of Cultural Heritage
Vol. 9, 2014
ISSN 2039-2362 (online)

© 2014 eum edizioni università di macerata
Registrazione al Roc n. 735551 del 14/12/2010
Direttore
Massimo Montella
Coordinatore editoriale
Mara Cerquetti
Coordinatore tecnico
Pierluigi Feliciati
Comitato editoriale
Alessio Cavicchi, Mara Cerquetti, Francesca
Coltrinari, Pierluigi Feliciati, Umberto
Moscatelli, Enrico Nicosia, Sabina Pavone,
Mauro Saracco, Federico Valacchi
Comitato scientifico - Sezione di beni culturali
Giuseppe Capriotti, Mara Cerquetti, Francesca
Coltrinari, Patrizia Dragoni, Andrea Fantin,
Pierluigi Feliciati, Maria Teresa Gigliozzi,
Susanne Adina Meyer, Massimo Montella,
Umberto Moscatelli, Sabina Pavone, Francesco
Pirani, Mauro Saracco, Michela Scolaro,
Emanuela Stortoni, Federico Valacchi
Comitato scientifico
Michela Addis, Tommy D. Andersson, Alberto
Mario Banti, Carla Barbati, Sergio Barile,
Nadia Barrella, Marisa Borraccini, Rossella
Caffo, Ileana Chirassi Colombo, Rosanna
Cioffi, Caterina Cirelli, Alan Clarke, Claudine
Cohen, Lucia Corrain, Giuseppe Cruciani,
Girolamo Cusimano, Fiorella Dallari, Stefano
Della Torre, Maria del Mar Gonzalez Chacon,
Maurizio De Vita, Michela Di Macco, Fabio
Donato, Rolando Dondarini, Andrea Emiliani,
Gaetano Maria Golinelli, Xavier Greffe, Alberto
Grohmann, Susan Hazan, Joel Heuillon, Lutz
Klinkhammer, Emanuele Invernizzi, Federico
Marazzi, Fabio Mariano, Raffaella Morselli,
Olena Motuzenko, Giuliano Pinto, Marco
Pizzo, Edouard Pommier, Carlo Pongetti,

Adriano Prosperi, Bernardino Quattrociocchi,
Mauro Renna, Orietta Rossi Pinelli, Roberto
Sani, Girolamo Sciullo, Mislav Simunic,
Simonetta Stopponi, Michele Tamma, Frank
Vermeulen, Stefano Vitali
Web
http://riviste.unimc.it/index.php/cap-cult
e-mail
icc@unimc.it
Editore
eum edizioni università di macerata, Centro
direzionale, via Carducci 63/a – 62100
Macerata
tel (39) 733 258 6081
fax (39) 733 258 6086
http://eum.unimc.it
info.ceum@unimc.it
Layout editor
Cinzia De Santis
Progetto grafico
+crocevia / studio grafico

Rivista accreditata AIDEA

Rivista riconosciuta CUNSTA

Rivista riconosciuta SISMED

«Il capitale culturale», IX (2014), pp. 69-87
ISSN 2039-2362 (online)
http://riviste.unimc.it/index.php/cap-cult
© 2014 eum

Memoria implicita e
alfabetizzazione visiva nel contesto
museale

Annalisa Banzi*, Raffaella Folgieri**

Abstract
Storici dell’arte ed esperti del settore museale lamentano la difficoltà da parte del pubblico
a “leggere” le opere esposte in un museo di arti visive. Guardare e cogliere gli aspetti relativi
alla grammatica visiva di un oggetto sono abilità che si apprendono, in generale non sono
innate o spontanee. I fruitori potrebbero beneficiare di un metodo che sviluppa e potenzia le
loro capacità visive. Lo scopo di questo articolo è presentare e valutare se un modello basato
sul priming percettivo, una forma di memoria implicita, possa migliorare la metodologia
per leggere gli aspetti visivi del patrimonio artistico. A complemento del lavoro proposto,
vengono qui introdotti anche alcuni risultati preliminari di un nuovo promettente approccio

* Annalisa Banzi, Dottorato di ricerca in Interazioni umane, Istituto di Comunicazione,
comportamento e consumi “Giampaolo Fabris” Università IULM, Via Carlo Bo, 8, 20143 Milano,
e-mail: annalisa.banzi@gmail.com.
** Raffaella Folgieri, Ricercatore di Informatica, Dipartimento di Scienze Economiche,
Aziendali e Statistiche, Università degli Studi di Milano, Via Conservatorio, 7, 20122 Milano,
e-mail: raffaella.folgieri@unimi.it.

70

ANNALISA BANZI, RAFFAELLA FOLGIERI

sperimentato, che consiste nella analisi dei segnali elettroencefalografici dei soggetti coinvolti,
raccolti attraverso un dispositivo per EEG durante la fase di verifica dell’esperimento sul
priming percettivo.
Art historians and museum practitioners complained about the lack of “reading skills”
in observing artworks by museum visitors. Reading and analysing visual grammar aspects
of an artistic object are skills that require learning: not innate or spontaneous. Museum
goers could benefit from method developing and enhancing their visualization skills. The
purpose of this article is to present and assess whether a model based on “visual-perceptual
priming”, a form of implicit memory, could improve the methodology of reading visual
aspects of artworks. We also introduce some preliminary results obtained from a promising
new approach consisting the analysis of electroencephalographic signals from individuals,
collected through an EEG device during the experiment on the visual-perceptual priming.

Guardiamo le stesse cose ma vediamo cose
differenti.

(Claude Monet)

La struttura dell’articolo è composta da tre parti principali: la prima introduce
i contenuti della letteratura visiva e le principali capacità visive che si possono
apprendere al fine di stabilire quali siano le caratteristiche più importanti per
la lettura delle opere d’arte. Alcune metodologie adottate nel contesto museale
sono state selezionate a titolo esemplificativo per delineare le tendenze in voga
nell’educazione museale. La seconda parte spiega cosa sia il priming e perché
possa essere utile impiegarne i meccanismi nelle logiche museografiche.
Da ultimo si descrive come il priming percettivo sia stato adattato alle
dinamiche museali per migliorare l’esperienza estetica promuovendo lo sviluppo
delle capacità visive. Si introducono, inoltre, i primi risultati ottenuti dalla
misurazione dei segnali EEG dei soggetti sottoposti all’esperimento.

1. Letteratura visiva e capacità di guardare

La letteratura visiva, come definita per la prima volta da Debes (fondatore
della International Visual Literacy Association), si riferisce a:
un gruppo di competenze visive che l’essere umano può sviluppare guardando, integrandole
con le altre esperienze sensoriali. L’evoluzione di queste capacità è fondamentale per il normale
decorso dell’apprendimento umano. Queste abilità permettono all’individuo di discriminare
e interpretare azioni, oggetti, simboli (naturali o artificiali) di natura visiva che incontra
nell’ambiente circostante. Attraverso l’uso creativo di queste competenze la persona è in grado
di comunicare con gli altri e di comprendere e gioire dei capolavori della comunicazione visiva1.
1

Debes 1969.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

71

Sinatra afferma che la letteratura visiva è «la ricostruzione attiva delle
esperienze visive passate con i nuovi messaggi visivi al fine di ottenere un
significato»2. Egli sottolinea il ruolo attivo e fondamentale di colui che riceve
gli stimoli visivi nel procedimento di identificazione.
Secondo Wileman3, la letteratura visiva è «l’abilità di leggere, interpretare
e capire informazioni presentate in immagini pittoriche o grafiche»; l’autore
continua specificando «che è una competenza acquisita per interpretare i
messaggi visivi con precisione o per creare un’informazione di questo tipo»4 e
che il “Pensiero Visivo” è la «capacità di trasformare concetti di qualsiasi tipo
in figure, grafici o altre forme che aiutano a comunicare questi contenuti».
Kleinman e Dwyer5 analizzano gli effetti delle capacità visive che
facilitano l’apprendimento. Per esempio, l’uso dei colori nei grafici migliora
l’apprendimento rispetto a quelli redatti in bianco e nero.
Le competenze visive non devono essere confuse con la visione, i colori, le
malattie e anomalie varie. Le abilità moto visivo-percettive e le abilità moto
oculari sono le principali categorie delle competenze visive. Queste capacità
si sviluppano dopo la nascita. Le prime elaborano le informazioni visive e
influenzano i movimenti dell’occhio e del corpo. La seconda categoria coinvolge
gli spostamenti oculari e il focus control.
Rueschoff e Swart6 isolano le principali abilità visive che i bambini
dovrebbero assimilare attraverso i programmi educativi:
– la capacità di individuare gli elementi che compongono la grammatica
visiva e l’applicazione del principio;
– la capacità di individuare gli elementi che compongono la grammatica
visiva e l’applicazione del principio nel contesto dell’immagine o
nell’ambiente circostante;
– la capacità di dare significato a elementi e principi entro il contesto
dell’oggetto visto;
– la capacità di cogliere eventuali conflitti tra gli elementi e i principi e
capire il significato intrinseco;
– la capacità di separare il soggetto dal contenuto.
Il pubblico che non dispone di una specializzazione in materie storicoartistiche dovrebbe sviluppare o migliorare queste competenze. Rountree, Wong
e Hannah7 giustamente asseriscono che “imparare a guardare” coinvolge lo
sviluppo delle abilità individuate dalla “Letteratura Visiva”, ovvero la modalità
di osservare gli oggetti e comprendere gli effetti di ciò che vediamo. Il visitatore

2
3
4
5
6
7

Sinatra 1986, p. 5.
Wileman1993, p. 114.
Heinich 199, p. 64
Kleinman, Dwyer 1990.
Rueschoff, Swart 1969.
Rountree et al. 2002.

72

ANNALISA BANZI, RAFFAELLA FOLGIERI

museale dovrebbe mettere da parte pregiudizi personali e culturali condividendo
il significato delle forme visive «ad un livello universale»8.
1.1 Imparare a guardare: comprendere il significato attraverso l’osservazione

attiva
Michael Baxandall nell’introduzione di Patterns of intention: on the
historical explanation of picture (1986) spiega come gli individui esaminano
un’opera d’arte:
quando ci troviamo di fronte a un quadro percepiamo dapprima molto rapidamente un’idea
generale del tutto, che però non è ben definita; e, dato che la visione è più acuta e precisa
sull’asse della fovea, muoviamo gli occhi sulla superficie del quadro, esplorandolo in una
successione di rapide memorizzazioni. In effetti, il movimento dell’occhio cambia andatura
con il procedere dell’esplorazione di un oggetto. All’inizio, mentre ci stiamo procurando i
nostri punti di riferimento, lo sguardo si sposta non solo più velocemente, ma anche più
ampiamente; poi lentamente si riduce a una media di quattro o cinque movimenti al secondo
e a passaggi tra i tre e i cinque gradi; in tal modo gli elementi osservati effettivamente si
sovrappongono consentendo una coerenza di registrazione9.

Un’opera d’arte è composta da tracce visive che sono impiegate per esprimere
un significato. Come si può afferrare questo significato?
Per iniziare a sviscerare il problema si considerano alcune strategie adoperate
per sviluppare le basi di un metodo per analizzare il soggetto (oggetti ed episodi
rappresentati) e i contenuti espressivi (effetto combinato di soggetto e forma
visiva) rappresentati nelle diverse tipologie artistiche (pittura, scultura ecc.).
Taylor10 ricerca una modalità di approccio adatta al poliedrico patrimonio
culturale (disegni, dipinti, arti grafiche, sculture e architetture). Lo storico
dell’arte inizia l’analisi descrivendo cosa sia rappresentato isolando gli elementi
visivi ed esaminando la composizione come contributo dominante al contenuto
espressivo di un manufatto artistico. La grammatica visiva è composta da linee
(verticale, orizzontale, diagonale), forme, colori (tinta, saturazione e brillanza),
simmetria, disposizione degli oggetti, proporzione e spazio. Taylor sottolinea
quanto la scelta dei materiali e della tecnica sia in stretta connessione con
le personalità dell’opera. Al fine di migliorare la comprensione dell’opera,
viene consigliato di confrontare manufatti artistici con lo stesso soggetto che
impiegano, però, contenuti espressivi diversi.
Una metodologia concreta, spesso usata dagli educatori museali, è costituita
da una batteria di domande, poste al pubblico, per esplorare con maggiore
facilità un reperto. Il personale del GRAM (Grand Rapids Art Museum)
DeLong 1987, p. 3.
Baxandall 2000, pp. 13-14.
10 Taylor 1981.
8
9

MEMORIA IMPLICITA E ALFABETIZZAZIONE VISIVA NEL CONTESTO MUSEALE

73

sottolinea l’importanza di incoraggiare la crescita, nel visitatore, delle abilità
nella comunicazione scritta e orale in relazione alle arti visive (GRAM 2011).
L’analisi si apre con l’osservazione silente dell’opera seguita da domande che
approfondiscono cosa succede nell’immagine, quale sia lo stato d’animo che
trasmette, come si sente il pubblico dopo aver trascorso del tempo in compagnia
del reperto e se sia cambiata la prima impressione dopo aver passato del tempo
a guardare l’opera. Ogni osservazione è seguita dalla domanda: «Cosa vedi
nell’immagine che ti fa dire ciò?», con lo scopo di aiutare i principianti a
indagare la figura indipendentemente dalle loro esperienze pregresse, cercando
la risposta nell’oggetto stesso. Questo metodo viene usato anche per esaminare
gli elementi formali: composizione, linea, colore, forma, superficie, luce,
soggetto, funzione e interpretazione. Per esempio, quest’ultimo livello è definito
portando l’attenzione sulle motivazioni sottostanti il processo creativo messo
in atto dall’artista, sugli effetti della cultura contemporanea nella realizzazione
del manufatto e sulle emozioni del visitatore associate all’opera. Conoscere la
formazione dell’artista, le collaborazioni con i colleghi e la filosofia o la posizione
sull’arte aiutano a capire la complessità di significati di cui è portatrice un’opera
d’arte.
Un altro esempio di metodo basato sui quesiti, in questo caso specificatamente
disegnato per il pubblico degli studenti, redatto dal National Park Service11, è
composto da quattro sezioni. La prima prevede l’esame degli elementi visivi
partendo con domande generiche («cosa vedi?») seguite dall’analisi dei dettagli
(«come descriveresti l’abbigliamento dei personaggi ritratti?»). Anche in questo
caso si chiede di riflettere sulle affermazioni fatte giustificando i motivi che hanno
portato a quelle risposte. La ricerca inerente all’ambiente sociale, economico,
politico e storico è il terzo passaggio da ottemperare al fine di approfondire
la conoscenza dell’oggetto artistico. Infine, l’interpretazione è il processo che
assembla tutte le informazioni acquisite nelle precedenti fasi per giungere al
significato dell’opera. Il confronto tra oggetti rimane uno degli aspetti principali
dell’analisi. Le indicazioni mirano ad aumentare l’alfabetizzazione visiva, ad
affinare la capacità di osservare e ad apprendere come esprimere verbalmente
ciò che si vede.
Leggere l’arte richiede tempo, è un processo di scoperta affascinante, lento e
pensato. Come abbiamo visto, confrontare e porre domande sono tra i principali
metodi impiegati per analizzare l’arte.
Possiamo però usare altre metodologie per raggiungere lo stesso scopo?
Si desidera affrontare l’argomento da un punto di vista diverso. Il prossimo
paragrafo introduce il fenomeno psicologico chiamato priming che può essere
adattato al contesto museale per favorire e incrementare le capacità visive.

11

Learning to look: discussion guide 2011.

74

ANNALISA BANZI, RAFFAELLA FOLGIERI

2. Un fenomeno psicologico chiamato priming

Nel 1971 David Meyer e Roger Schvaneveldt12 descrivono per la prima
volta il priming nell’articolo Facilitation in recognizing pairs of words: evidence
of a dependence between retrieval operations, pubblicato sul «Journal of
Experimental Psychology».
La percezione o memorizzazione di uno stimolo è influenzata in varia misura
dalla percezione di uno stimolo precedente. Lo stimolo innescante è detto prime,
quello successivo è chiamato target. In sintesi, il priming è un fenomeno che si
basa sull’influenza di uno stimolo su un altro, generando un miglioramento
nelle successive prestazioni in termini di rapidità e accuratezza della risposta, e
si verifica anche in caso di mascheramento dello stimolo.
Una persona impiegherà qualche decina di millisecondi in meno per
rispondere a domande come «Il rosso è un colore?» se in precedenza ha ricevuto
come stimolo prime la parola “ciliegia” anziché la parola “banana”.
Diverse ricerche hanno messo in luce come il priming abbia effetti di lungo
termine: nel caso delle immagini sono stati rinvenuti anche dopo 48 settimane
tra la prima e la seconda esposizione all’item13 e per le parole anche dopo 16
mesi14.
2.1 Priming percettivo

Il priming percettivo è sensibile ad alcuni cambiamenti nell’aspetto fisico dello
stimolo: variazioni significative nella rotazione dell’oggetto ( 80º), immagini
diverse dello stesso oggetto, modifiche nell’aspetto grafico delle parole dalla fase
study alla fase test. Gli attributi fisici che non sono essenziali alla formazione
della rappresentazione della forma (es. colore) non influenzano il priming
percettivo, mentre gli attributi fisici indispensabili per la rappresentazione
della forma degli oggetti (es. linee di un disegno) o delle parole (es. carattere
tipografico) influenzano il priming percettivo. Un’importante scoperta riguarda
la conservazione del priming percettivo in soggetti amnesici che presentano
notevoli problemi in compiti dove è impiegata la memoria episodica. Il priming
percettivo opera seguendo regole distinte da quelle della memoria episodica15.
Cave16 ha dimostrato che il priming percettivo può essere rilevato in un
compito di identificazione degli oggetti anche dopo 48 settimane dalla prima
esposizione allo stimolo. Sebbene il priming diminuisca con il trascorrere del

12
13
14
15
16

Meyer, Schvaneveldt 1971.
Cave 1997.
Sloman et al. 1987.
Wiggs, Martin 1998.
Cave 1997.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

75

tempo, rimane significativo anche in soggetti che tentano il riconoscimento
degli stimoli. Il priming percettivo non è inoltre influenzato dall’età17.
Cambiamenti nel format visivo delle parole tra la fase study e quella test,
come il passaggio dalle lettere maiuscole alle minuscole o la variazione di
carattere tipografico, riducono fortemente gli effetti del priming18 anche se
alcuni esperimenti non hanno riscontrato questi risultati19.
Il priming percettivo per le parole è stato investigato con il completamento
di radici lessicali (es. sa_____), il completamento di parole (es. sa_l_ _e),
l’identificazione visiva delle parole, dove i termini oggetto di riconoscimento
sono esposti per un tempo molto breve (es. 35 ms) e la decisione lessicale, nella
quale parole con o senza significato sono mostrate ai soggetti dell’esperimento
che devono stabilire nel minor tempo possibile se si tratti di termini con o senza
significato. Nei primi tre compiti, il priming ha luogo quando i partecipanti
completano o identificano il maggior numero di parole prime rispetto a parole
nuove. Nel quarto compito, il fenomeno è indicato dalla maggior velocità dei
soggetti di prendere una decisione (a livello lessicale) quando si presentano
parole prime rispetto a parole nuove. Il tempo di ritenzione delle informazioni
varia a seconda del compito, per esempio l’identificazione visiva persiste per 24
ore20 e il completamento di parole è stato verificato che perdura 7 giorni in un
esperimento21 e più di un anno in un’altra ricerca22.
La presentazione del target secondo una modalità uditiva riduce, e alcune
volte elimina, il priming nei compiti di completamento di radici lessicali,
completamento di parole, identificazione visiva e decisione lessicale. Gli stessi
risultati possono comparire quando i soggetti studiano i corrispettivi pittorici
delle parole. Infine, il priming è rilevabile a stento quando individui bilingue
vedono una parola nella fase study in una lingua e nella fase test in un’altra.
Il priming percettivo per gli oggetti è studiato attraverso compiti
come l’identificazione di immagini dove i soggetti nominano immagini
precedentemente viste il più velocemente possibile, il completamento di
immagini, dove i partecipanti vedono un figura incompleta e cercano di
identificarla, il compito di decisione, dove vengono mostrati disegni di oggetti
reali/senza senso o strutturalmente possibili/impossibili chiedendo di scegliere
se siano oggetti o meno. Infine è usato il compito di identificazione di immagini
create con punti, dove i partecipanti guardano immagini degradate che devono
copiare o completare. Il priming è indicato dalla maggior accuratezza nei casi
di oggetti prime rispetto a quelli non prime.

17
18
19
20
21
22

Rybash 1996.
Roediger, McDermott 1993; Schacter et al. 1993.
Clarke, Morton 1983; Tardif, Craik 1989.
Jacoby, Dallas 1981.
Tulving et al. 1982.
Sloman et al. 1988.

76

ANNALISA BANZI, RAFFAELLA FOLGIERI

Dagli esperimenti si può dedurre che il priming percettivo si verifica
indipendentemente dall’elaborazione del livello semantico, mostrando di
dipendere in alcune circostanze da caratteristiche visive specifiche del prime. Si
conserva nei pazienti amnesici23.
Tulving e Schacter24 suggeriscono che il priming percettivo sia mediato
dal Sistema di Rappresentazione Percettiva Presemantica (PRS) che elabora
e presenta informazioni sulla struttura e sulla forma ma non quelle legate al
significato e alle proprietà associative di parole, oggetti e altri stimoli. Il PRS
può essere composto da diversi sottoinsiemi: un sistema visivo sulla forma delle
parole, un sistema uditivo sulla forma delle parole e un sistema di descrizione
strutturale, implicati rispettivamente nel priming percettivo per le parole, nel
priming uditivo per le parole e nel priming percettivo per gli oggetti. Il PRS non
dovrebbe incidere sul priming concettuale che, invece, dovrebbe comportare
una modificazione o un’aggiunta di informazioni nella memoria semantica.

3. Una metodologia basata sui meccanismi del priming ripetuto percettivo

L’obiettivo di chi opera nel campo museale dovrebbe concentrarsi sul
potenziamento progressivo dell’autonomia del visitatore nel dialogo razionale
con un manufatto artistico, incentivandone spirito critico e desiderio di
conoscenza.
In questa presentazione viene descritta l’applicazione, nel contesto museale,
del priming che, sfruttando alcuni meccanismi cognitivi noti, può aiutare il
pubblico non specializzato ad assimilare con maggiore facilità adottando una
comunicazione più immediata. Si tratta di un meccanismo comune a tutti gli
individui, che rimane relativamente stabile per tutto l’arco della vita, si attiva
automaticamente e trattiene le informazioni nella memoria per lunghi periodi
di tempo. Queste caratteristiche lo rendono idoneo a diventare uno strumento
attivo in aiuto del fruitore museale.
L’introduzione del priming può facilitare l’immagazzinamento di sequenze
seriali di stimoli visivi e semantici insiti nell’opera d’arte: la presa di coscienza
degli aspetti che compongono l’oggetto dovrebbe contribuire, inoltre, allo
sviluppo di un proprio metodo di approccio critico da mettere in atto ogni
volta che si presenti l’occasione di confrontarsi con i beni culturali. Il modello
basato sul priming può facilmente essere adattato a tutto il patrimonio, nelle
sue diverse espressioni, e può, inoltre, diventare uno strumento per abbattere
le barriere culturali venendo incontro anche al pubblico straniero (cinesi,

23
24

Schacter et al. 1993.
Tulving, Schacter 1990.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

77

giapponesi, indiani, ecc.) in quanto sfrutta meccanismi che contraddistinguono
tutti gli esseri umani.
Poiché il nostro sistema sensoriale ha una capacità limitata di trattenere
informazioni che provengono dal mondo esterno è inevitabile che esso le debba
filtrare. Il cervello sceglie attraverso l’attenzione selettiva mantenendo però aperti
i canali preattentivi rivolti all’elaborazione automatica delle informazioni. Nel
contesto museale, la configurazione di sale e pareti, i percorsi, gli oggetti e le loro
relazioni spaziali uniti a fattori quali, ad esempio, il rumore e l’affollamento,
condizionano l’attenzione del visitatore25.
L’insieme delle opere esposte in un museo può essere idealmente frazionata
in mini percorsi tematici che permettono al visitatore di apprendere con maggior
successo i contenuti e quindi di trovare una motivazione ulteriore a tornare ad
ammirarli. I circuiti sono, inoltre, potenziali strumenti per fidelizzare il pubblico
che sentirà l’esigenza e il desiderio di vedere il resto della collezione.
L’introduzione di supporti informativi basati sul priming può aiutare il
pubblico a selezionare i contenuti fondamentali relativi agli oggetti esposti. Si
possono isolare due macro aree che costituiscono l’ossatura dell’analisi di un
oggetto (pittura, scultura, fotografia, ecc.): la parte prettamente visiva (colore,
tecnica, ecc.) meglio individuata con l’aiuto del priming ripetuto percettivo, e
quella relativa ai significati agevolata dal priming ripetuto semantico. In questo
articolo sono presentati i dati ottenuti con il priming ripetuto percettivo.
A questo proposito, negli spazi della Pinacoteca Ambrosiana di Milano sono
stati somministrati al pubblico stimoli visivi (colori) isolati da cinque opere
collocate lungo il percorso di visita.
Nella sperimentazione abbiamo inoltre adottato un approccio innovativo, per
verificare se i risultati possano ricevere supporto e validazione anche dai segnali
elettroencefalografici raccolti durante il test finale durante il quale ai partecipanti
erano sottoposte alcune domande riguardanti l’esperienza condotta. È stata
scelta la metodologia EEG non solo per la portabilità delle apparecchiature di
raccolta dei segnali, ma anche per l’alta risoluzione temporale, dal momento
che il nostro scopo era misurare se e quando, rispondendo alle domande, i
partecipanti presentavano variazioni nei segnali EEG, dovuti a riconoscimento
degli stimoli, frustrazione o cambiamento nei livelli di attenzione prestata.
3.1 Il priming ripetuto percettivo applicato al percorso museale

In Pinacoteca Ambrosiana è stato realizzato un attento studio della
collezione per predisporre un ipotetico tour al quale applicare il modello basato
sul priming. Dopo l’osservazione diretta delle opere e l’analisi delle schede dei

25

Cataldo, Paraventi 2007.

78

ANNALISA BANZI, RAFFAELLA FOLGIERI

dipinti stessi, si è scelto di lavorare sul colore (componente della macroarea
visiva), isolando alcune tinte (tab. 1) selezionate in base a:
– grado di saturazione;
– ricorrenza nelle opere;
– simbologia del colore;
– visibilità all’intero del singolo quadro.
L’obiettivo della sperimentazione è stato quello di aiutare il pubblico a
ricordare con maggior successo il soggetto e l’autore dell’opera.
Prime: porzione di colore
selezionata
VERDE
ROSSO
BLU
BIANCO
MARRONE

Dipinti pinacoteca Ambrosiana
Bonifacio de’ Pitati, Sacra Famiglia, San Giovannino, Tobiolo e
l’arcangelo Raffaele, 1525-1527
SALA 1, Inv. 205
Giovanni Ambrogio Figino, Ritratto di San Carlo Borromeo, 1585 circa
SALA 6, Inv. 109
Martino Piazza, Adorazione del Bambino, 1500-1525
SALA 1, Inv. 93
Bottega di Tiziano, Madonna con il Bambino, San Giovanni Battista e
Santa Cecilia, 1530-1540 post
SALA 4, Inv. 200
Iacopo Bassano, Riposo durante la fuga in Egitto, 1547 circa
SALA 4, Inv. 207

Tab. 1. Colori inseriti nelle slides presentate al gruppo sperimentale

3.2 Metodo

La sperimentazione ha visto il coinvolgimento di 30 soggetti, equamente
suddivisi in tre gruppi (sperimentale, neutrale, di controllo), campionati
casualmente. Sono stati invitati a partecipare visitatori italiani che rientrassero
nella fascia di età tra i 18 e gli 80 anni. L’età è stata scelta in accordo con
le potenzialità del priming. Secondo la letteratura specialistica il fenomeno è
stato rilevato tra i 3 e gli 80 anni. Si è però deciso di evitare il gruppo dei
più giovani (bambini e ragazzi), perché richiederebbe l’inserimento di alcuni
criteri della psicologia dell’età evolutiva. Per coinvolgere i soggetti nella ricerca
è stato solo detto loro che l’obiettivo dell’esperimento era comprendere meglio
il rapporto tra il pubblico e le opere d’arte. Dopo la presentazione degli stimoli,
i soggetti hanno visitato l’esposizione senza l’assegnazione di alcun compito,
per riprodurre, il più fedelmente possibile e senza interferenze o aspettative
dovute all’esperimento, l’usuale visita museale.
1. Il primo gruppo sperimentale ha ricevuto stimoli prime visivi legati ai colori
selezionati da alcuni dipinti, guardando una presentazione con slides.
Procedura. L’analisi dei dipinti esposti in Pinacoteca è confluita nella
creazione di una presentazione con slides della durata di 1 minuto circa.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

79

Ogni stimolo appariva sullo schermo per 10 secondi, in modo tale da essere
percepito coscientemente dal pubblico. Lo stimolo prime in questo contesto
è una porzione di colore proveniente dai dipinti riportati nella tabella 1. La
riproduzione fedele della tinta sullo schermo del PC ha richiesto un lungo
lavoro con il programma GIMP2 per la correzione delle fotografie in alta
definizione. Gli stimoli prime sono stati intervallati da stimoli neutri (tab. 2).
2. Il secondo gruppo neutrale ha guardato una presentazione con slides che
conteneva stimoli neutri; nel caso specifico sono state selezionate immagini
di oggetti in bianco e nero (telefono, scacchi, ecc.) che non sarebbero stati
visti nel percorso museale. Questo gruppo è stato inserito per dimostrare
che solo stimoli specifici attivano il priming ripetuto percettivo.
Procedura. L’analisi dei dipinti esposti in Pinacoteca ha portato alla
realizzazione di una presentazione con slides della durata di 1 minuto
circa. Ogni stimolo appariva sullo schermo per 10 secondi, in modo tale
da essere percepito coscientemente dal pubblico. Lo stimolo neutro in
questo contesto è un oggetto, in bianco e nero, privo di relazioni con le
collezioni dell’Ambrosiana.
3. L’ultimo insieme di visitatori, gruppo di controllo, non ha ricevuto nessun
tipo di stimolo; i dati raccolti forniscono la baseline per valutare che si sia
verificata effettivamente una prestazione migliore da parte di coloro che
sono stati sottoposti agli stimoli di natura visiva (gruppo sperimentale).
Sequenza stimoli gruppo sperimentale
Scacchi bianco/nero
Telefono bianco/nero
Verde - Bonifacio de’ Pitati, Sacra Famiglia, San Giovannino,
Tobiolo e l’arcangelo Raffaele
Geta bianco/nero
Rosso - Giovanni Ambrogio Figino, Ritratto di San Carlo
Borromeo
Cerchietto bianco/nero
Blu - Martino Piazza, Adorazione del Bambino
Gruccia bianco/nero
Bianco - Bottega di Tiziano, Madonna con il Bambino, San
Giovanni Battista e Santa Cecilia
Asciugacapelli bianco/nero
Marrone - Iacopo Bassano, Riposo durante la fuga in Egitto

Sequenza stimoli gruppo neutrale
Scacchi bianco/nero
Telefono bianco/nero
Biberon bianco/nero
Bicicletta bianco/nero
Frusta per uova bianco/nero
Microfono bianco/nero
Gelato bianco/nero
Occhiali bianco/nero
Bikini bianco/nero
Valigia bianco/nero
Aspirapolvere bianco/nero

Tab. 2. Sequenza di stimoli prime e neutri (gruppo sperimentale) e di stimoli neutri (gruppo
neutrale)

Tutti i partecipanti, dopo aver visitato la Pinacoteca, hanno risposto a un
questionario che mirava a rilevare il grado di memorizzazione.

80

ANNALISA BANZI, RAFFAELLA FOLGIERI

3.3 Registrazione EEG
3.3.1 Materiali e metodi

A corollario della sperimentazione, abbiamo inteso valutare se metodi
di indagine biometrica possano essere applicati per validare ulteriormente
i risultati registrati. Lo scopo è stato quello di osservare eventuali mutazioni
indotte nei soggetti dai macroprocessi coinvolti nella risposta al priming. A
tale scopo non è necessaria una misura di dettaglio di segnali EEG, ma una
generale osservazione degli stessi, per verificare se in qualche misura la presenza
di priming percettivo possa indurre una modificazione generale dei segnali
elettroencefalografici di un individuo.
Durante il questionario finale, tutti i gruppi di soggetti sono stati sottoposti
a misurazione dei segnali cerebrali. Per evitare l’influenza di stati d’ansia sulla
risposta dei partecipanti, abbiamo scelto di utilizzare un’apparecchiatura di Brain
Computer Interface (BCI)26 per raccogliere i segnali elettroencefalografici. Una
BCI è una semplificazione dell’apparecchiatura medica per EEG ed attualmente
sono presenti sul mercato molti modelli low-cost di BCI non invasive adatte agli
scopi della ricerca. La scelta è ricaduta su Neurosky MindwaveTM, utilizzato
in molte applicazioni commerciali e di ricerca, consistente in un headset con
un braccio equipaggiato con un sensore dry che acquisisce il segnale cerebrale
dall’area frontale ad una velocità di campionamento di 512 Hz. I segnali raccolti
sono trasmessi via bluetooth ad un elaboratore. Paragonata ad altre BCI, quali,
per esempio, la Emotiv EpocTM, la BCI Mindwave risulta più confortevole per
gli utenti, sia per la facilità di posizionamento dell’apparecchiatura sullo scalpo,
sia per l’utilizzo del sensore a secco che non necessita, dunque, di liquidi o
pasta di conduzione. Inoltre le funzioni cerebrali di interesse per il nostro studio
sono in relazione con l’area corticale frontale premotoria, ovvero l’area sulla
quale è posizionato il sensore del MindwaveTM. Infatti, i segnali provenienti
dall’area considerata sono collegati agli stati elevati di consapevolezza. Un
altro vantaggio che ci ha convinto all’utilizzo del MindwaveTM consiste nella
modalità di comunicazione wireless tra l’apparato BCI e l’elaboratore durante
la raccolta dei dati, che ne rende confortevole l’utilizzo durante gli esperimenti.
I partecipanti all’esperimento non erano stati preventivamente informati
che sarebbero stati sottoposti a EEG, onde non interferire con l’osservazione
durante il percorso museale. Il device BCI è stato presentato ai soggetti solo
alla fine del percorso, spiegando loro le finalità della rilevazione e cosa avrebbe
registrato lo strumento. I soggetti hanno anche preso visione dell’informativa
che riportava le caratteristiche e la non pericolosità del dispositivo. Inoltre,
prima dell’inizio della registrazione i partecipanti sono stati sottoposti ad una
26

Allison et al. 2007.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

81

registrazione della durata di 1 minuto avente duplice scopo: tranquillizzare il
soggetto e avere a disposizione una baseline con cui confrontare i risultati, per
rimuovere eventuali artefatti. Nessuna delle persone coinvolte nell’esperimento
si è rifiutata di utilizzare il BCI; anzi, lo strumento ha generato curiosità e
interesse.
Le BCI registrano diversi ritmi cerebrali, raggruppati per frequenza. Per i
nostri scopi, ci siamo concentrati sulle bande alfa, beta, teta e gamma. Infatti,
l’attività in banda alfa (7Hz-14 Hz) è in relazione con consapevolezza in stato
di relax, meditazione, contemplazione, ecc.; la banda beta (14 Hz-30 Hz) è
associata al pensiero e all’attenzione attivi, a concentrazione sull’ambiente
circostante il soggetto o sulla soluzione di problemi. La banda teta (4 Hz-7
Hz) è in relazione con lo stress emotivo (frustrazione e disappunto). Infine,
l’attività in banda gamma (30 Hz-80 Hz) è posta in relazione con processi
cognitivi che coinvolgono differenti popolazioni di neuroni ed all’elaborazione
e interpretazione di segnali multisensoriali.
Per l’acquisizione del segnale e la sincronizzazione dei ritmi cerebrali raccolti
tramite il BCI MindwaveTM, è stato utilizzato il programma OpenVibe27,
mentre per l’elaborazione successiva dei dati e dei segnali sono stati utilizzati il
software MatlabTM e l’ambiente LabViewTM di National Instruments.
Per analizzare i dati raccolti e rilevare la presenza di differenze nell’attività
cerebrale durante lo svolgimento del questionario finale tra i tre gruppi di
soggetti considerati, è stata calcolata la media della Power Spectral Distribution
(PSD), come in Priestley28, nelle bande alfa, beta, teta e gamma29 per tutti i
soggetti.
La PSD, infatti, descrive come la quantità di energia del segnale è distribuita
con la frequenza, ed inoltre i valori medi di ogni banda possono dare informazioni
utili sul comportamento globale dell’attività cerebrale eventualmente indotta
dallo stimolo. Per il nostro esperimento, abbiamo calcolato la PSD utilizzando
il metodo di Welch con funzioni finestra di Hamming (overlap 50%, lunghezza
del segmento 64) e per compensare la differenza negli intervalli di dati per
ciascun utente, dovuta alla variabilità personale, abbiamo calcolato per ogni
set di dati utente il rapporto tra l’energia media in ogni banda e l’energia media
nell’intervallo di frequenze tra 0 e 80 Hz. Infine abbiamo calcolato una media
di tali rapporti per ognuna delle bande.

27
28
29

<http://openvibe.inria.fr>.
Priestley 1991.
Niedermeyer, Silva 2004; Bear et al. 2007.

82

ANNALISA BANZI, RAFFAELLA FOLGIERI

3.3.2 Risultati

Per quanto riguarda il priming percettivo, dall’analisi visiva dei tracciati
EEG raccolti appare che nei soggetti che hanno ricevuto lo stimolo si regista
un incremento generale dei livelli di attenzione (bande beta e gamma, collegate
al pensiero attivo e all’attenzione). Al contrario, nelle onde beta il fenomeno
decresce, mostrando che i partecipanti non provano frustrazione o disappunto
dinanzi alle domande sottoposte loro. I partecipanti che non hanno ricevuto
alcuno stimolo visivo presentano, invece, risultati simili a quelli mostrati da
chi ha ricevuto stimolo neutro. In tali casi, le bande beta e gamma decrescono,
nell’andamento, rispetto a quanto registrato per il primo gruppo, mentre si
registra un incremento delle onde theta, rivelando così uno stato di frustrazione
nei soggetti non sottoposti a stimolo visivo.

Fig. 1. Esempio di tracciato EEG (livelli di attenzione – energia media – e ritmi beta) nel caso
di priming percettivo

Abbiamo, inoltre, calcolato PSD ed energia media per le bande beta, gamma,
theta ed alfa per i tre gruppi di partecipanti. Per i soggetti che hanno ricevuto
lo stimolo visivo, i ritmi gamma e beta hanno rivelato un’energia di banda
notevolmente maggiore (un esempio, relativo ad un soggetto, è riportato in figura

MEMORIA IMPLICITA E ALFABETIZZAZIONE VISIVA NEL CONTESTO MUSEALE

83

1) rispetto ai partecipanti che non sono stati sottoposti allo stimolo o che ne
hanno ricevuto uno neutro. Al contrario, la banda alfa, in relazione con stati di
meditazione e contemplazione, e la banda theta, corrispondente, come già detto,
alla frustrazione, presentano un valore inferiore per il primo gruppo, confrontato
con gli altri. Le immagini riportate in figura 1 sono alcuni esempi di analisi spettrale
effettuata, in termini di Power Spectral Density (PSD). I vari grafici, ottenuti per
i differenti soggetti e per i diversi ritmi cerebrali, sono stati poi sovrapposti per
rilevare regolarità di comportamento in corrispondenza dei quesiti cui i soggetti
sono stati sottoposti, mettendo in evidenza le frequenze ricavate. La PSD conferma
quanto rilevato dall’analisi visiva dell’andamento dei ritmi e cioè mostra un
evidente incremento dell’energia di banda. Occorre specificare che, per la natura
del setup sperimentale, non è stato possibile effettuare un’analisi statistica, che
avrebbe comportato la suddivisione in epoche del segnale, poiché non era possibile
identificare intervalli di tempo di lunghezza fissa applicabili in egual modo a
tutti i soggetti (non è, infatti, stato dato un tempo fisso per rispondere ai diversi
quesiti). Gli esperimenti condotti rappresentano un primo approccio all’utilizzo
dell’EEG allo studio del priming, che ci consentiranno successivamente di affinare
ulteriormente anche le tecniche di analisi.
Naturalmente, l’applicazione dell’analisi dei segnali EEG a questo tipo
di esperimenti rappresenta una sfida e siamo altresì consci del fatto che gli
impianti sperimentali presentati rappresentano un’opportunità di indagine e
di osservazione di misure e processi macroscopici, non essendo basati su task
specifici, come solitamente avviene in esperimenti che adottano l’approccio
EEG. Per tale motivo ci siamo limitati ad un’analisi generale dei segnali, con
l’intento di rilevare un andamento globale a conferma del verificarsi di un
fenomeno macroscopico di incremento o decremento dell’attività cerebrale. Non
si possono, infatti, rilevare specifiche risposte in assenza di uno stimolo preciso
e determinato e quindi utilizzare altri tipi di approcci, quali l’individuazione
di ERP. L’assenza di un task specifico ha, dunque, inciso sulla scelta del
tipo di analisi da condurre. Attualmente stiamo considerando altri impianti
sperimentali, basati anche su ERP, con lo scopo di indagare l’appropriatezza
del rapporto beta/alfa come un indice di attenzione negli esperimenti di priming
percettivo e semantico analizzati attraverso la raccolta di segnali EEG.

4. Conclusioni

Come precedentemente specificato, il processo per sviluppare le capacità
visive dei fruitori museali ha sfruttato i meccanismi del priming ripetuto
caratterizzato dall’uguaglianza tra (stimoli) prime e target. Il priming ripetuto
percettivo è stato innescato con porzioni di colore isolate dalle opere elencate
nella tabella 1, viste nella presentazione prima della visita.

84

ANNALISA BANZI, RAFFAELLA FOLGIERI

Ogni stimolo somministrato al pubblico è percepibile coscientemente, senza
manipolazione subliminale. Quando il dato visivo arriva al cervello vengono
attivate tutte le connessioni neuronali relative al concetto stesso, facilitandone
così il recupero successivo che richiederà un’attività cerebrale minore, effetto
tipico del priming.
Dall’osservazione dei comportamenti del pubblico sono emersi aspetti come
viva curiosità e interesse. Durante la compilazione del questionario alcune
persone hanno commentato ad alta voce come ricordassero di aver visto il
colore oggetto di domanda nelle opere viste. I dati in fase di analisi quantitativa
permetteranno di verificare quanto rilevato con l’osservazione diretta dei
comportamenti.
Questa modalità di approccio per comunicare e memorizzare efficacemente
potrebbe venire incontro anche a persone dislessiche e a soggetti amnesici.
Il modello basato sul priming può facilmente essere adattato a tutto
il patrimonio, nelle sue diverse espressioni, e può, inoltre, diventare uno
strumento per abbattere le barriere culturali venendo incontro anche al pubblico
straniero (cinesi, giapponesi, indiani, ecc.) in quanto sfrutta meccanismi che
contraddistinguono tutti gli esseri umani.
In questo lavoro abbiamo presentato anche risultati incoraggianti ottenuti
dall’analisi dei risultati sperimentali ottenuti sottoponendo i visitatori di un
percorso museale alla visione di un filmato contenente stimoli visivi. Mentre
i partecipanti rispondevano al questionario finale riguardante l’esperienza
condotta durante la visita, atto a verificare l’efficacia degli stimoli presentati,
abbiamo registrato anche i loro segnali elettroencefalografici mediante l’utilizzo
di un’apparecchiatura BCI non invasiva. I risultati preliminari presentati e
discussi mostrano che, rispetto ai visitatori non sottoposti a stimolo specifico, i
partecipanti all’esperimento che hanno ricevuto tale stimolo hanno registrato,
nel caso del priming percettivo, un incremento dei livelli di attenzione
corrispondenti a quesiti riguardanti il coinvolgimento di processi di memoria
stimolati dallo stimolo visivo. Anche i ritmi cerebrali in banda beta e gamma,
correlati al pensiero attivo e all’attenzione, hanno presentato un andamento
regolare sugli stessi quesiti. In banda theta, nei soggetti sottoposti a stimolo
di priming percettivo, non abbiamo registrato sintomi di frustrazione e,
corrispondentemente, i valori della banda alfa, correlata anche a stati di
meditazione e contemplazione, hanno confermato lo stato di attenzione rilassata
dei soggetti.
Da una parte questo nuovo approccio promette futuri miglioramenti
nell’indagine sui meccanismi di priming, dall’altra i risultati rappresentano uno
step ancora in fase preliminare nel migliorare l’impiego di segnali EEG per i
nostri scopi di ricerca.
In prossime sperimentazioni, inoltre, ci si propone di introdurre ulteriori
elementi critici, considerando, ad esempio, il priming in rapporto a differenti teorie
e problematiche, quale, ad esempio, l’approccio neuroestetico di Semir Zeki.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

85

Lavori futuri avranno principalmente l’obiettivo di individuare misure più
significative e specifiche per il nostro caso di studio. Inoltre, ci proponiamo
anche di condurre più esperimenti per validare tale approccio innovativo, che
rappresenta una grande opportunità e, al tempo stesso, una sfida.

Riferimenti bibliografici / References
Allison B.Z., Wolpaw E.W., Wolpaw J.R. (2007), Brain-computer interface
systems: progress and prospects, «Expert Rev Med Devices», n. 4, pp. 463-74.
Baxandall M. (2000), Forme dell’intenzione. Sulla spiegazione storica delle
opere d’arte, Torino: Einaudi; ed. or. Patterns of intention: on the historical
explanation of picture, New Haven: Yale University Press, 1986.
Bear M., Connors B., Paradiso M. (2007), Neuroscience: Exploring the Brain.
3rd edition, Philadelphia: Lippincott Williams & Wilkins.
Cave C.B. (1997), Very long-lasting priming in picture naming, «Psychological
Science», n. 8, pp. 322-325.
Cataldo L., Paraventi M. (2007), Il museo oggi: linee guida per una museologia
contemporanea, Milano: Ulrico Hoelpli Editore.
Clarke R.G.B., Morton J. (1983), Cross modality facilitation in tachistoscopic
word recognition, «Quarterly Journal of Experimental Psychology», n. 35A,
pp. 79-96.
Debes J. (1969), The Loom of Visual Literacy, in Audiovisual Instruction, 14,
n. 8, pp. 25-27.
DeLong M.R. (1987), The way we look: A framework for visual analysis of
dress, Ames: Iowa State University Press.
Eysench M.W., Keane M.T. (2008), Cognitive psychology. A student’s
handbook, New York: Psychology Press.
Feist G., Rosenberg E. (2009), Psychology. Making connection, New York:
McGraw-Hill.
GRAM (2011), Learning to Look. Gathering Meaning Through Observation,
<http://www.artmuseumgr.org/uploads/assets/LearningtoLookPacket.pdf>,
11.04.2011.
Graf P., Schacter D.L. (1985), Implicit and explicit memory for new associations
in normal and amnesic subjects, «Journal of Experimental Psychology:
Learning, Memory, and Cognition», n. 11, pp. 501-518.
Heinich R., Molenda M., Russell J.D., Smaldino S.E. (1999), Instructional
media and technologies for learning, N.J.: Prentice Hall.
Kleinman E.B., Dwyer F.M. (1999), Analysis of computerized visual skills:
Relationships to intellectual skills and achievement, «International Journal
of Instructional Media», 26, n. 1, pp. 53-69.

86

ANNALISA BANZI, RAFFAELLA FOLGIERI

Jacoby L.L., Dallas M. (1981), On the relationship between autobiographical
and perceptual learning, «Journal of Experimental Psychology: General»,
n. 110, pp. 306-340.
Learning to look: discussion guide (2011), <http://www.nps.gov/saga/
forteachers/upload/H)%20Unit%203-Sculpture,%20part%202.doc>,
11.04.2011.
Marcel A.J. (1983), Conscious and unconscious perception: an approach to
the relations between phenomenal experience and perceptual processes,
«Cognitive Psychology», n. 15, pp. 238-300.
Meyer D.E., Schvaneveldt R.W. (1971), Facilitation in recognizing pairs of
words: Evidence of a dependence between retrieval operations, «Journal of
Experimental Psychology», n. 90, pp. 227-234.
McNamara T.P. (2005), Semantic Priming: Perspectives from Memory and
Word Recognition, New York: Psychology Press.
Niedermeyer E., Silva F. (2004), Electroencephalography: Basic Principles,
Clinical Applications, and Related Fields, Philadelphia: Lippincott Williams
& Wilkins.
Poldrack R.A., Wagner A.D., Prull M.W., Desmond J.E., Glover G.H., Gabrieli
J.D.E. (1999), Functional Specialization for Semantic and Phonological
Processing in the Left Inferior Prefrontal Cortex, «NeuroImage», 10, n. 1,
pp. 15-35.
Priestley M. (1991), Spectral Analysis and Time Series, London: Academic
Press.
Roediger H.L., McDermott K.B. (1993), Implicit memory in normal human
subjects, in «Handbook of Neuropsychology», edited by F. Boller, J.
Grafman, n. 8, pp. 63-131, Amsterdam: Elsevier.
Rountree J., Wong W., Hannah R. (2002), Learning to Look: Real and Virtual
Artefacts, <http://www.ifets.info/journals/5_1/rountree.html>, 13.05.2011.
Rybash J.M. (1996), Implicit memory and aging - a cognitive neuropsychological
perspective, «Dev. Neuropsychol», n. 12, p. 127.
Schacter D.L., Chiu C.Y.P., Ochsner K.N. (1993), Implicit memory: A selective
review, «Annual Review of Neuroscience», n. 16, pp. 159-182.
Sinatra R. (1986), Visual literacy connections to thinking, reading and writing,
Springfield: Charles C. Thomas.
Sloman S.A., Hayman C.A.G., Ohta N., Law J., Tulving E. (1988), Forgetting
in primed fragment completion, «Journal of Experimental Psychology:
Learning, Memory, and Cognition», n. 14, pp. 223-239.
Tardif T., Craik F.I.M. (1989), Reading a week later: perceptual and conceptual
factors, «Journal of Memory and Language», n. 28, pp. 107-125.
Taylor J. (1981), Learning to Look: A Handbook for the Visual Arts, Chicago:
University of Chicago Press.
Tulving E., Schacter D.L. (1990), Priming and human memory systems,
«Science», n. 247, pp. 301-306.

MEMORIA IMPLICITA E ALFABETIZZAZIONE VISIVA NEL CONTESTO MUSEALE

87

Tulving E., Schacter D.L., Stark H.A. (1982), Priming effects in wordfragment completion are independent of recognition memory, «Journal
of Experimental Psychology: Learning, Memory, and Cognition», 8, n. 4,
pp. 336-342.
Wileman R.E. (1993), Visual communicating, Englewood Cliffs: Educational
Technology Publications.
Wiggs C.L., Martin A. (1998), Properties and Mechanisms of Perceptual
Priming, «Current Opinion in Neurobiology», 8, n. 2, pp. 227-233.

JOURNAL OF THE DEPARTMENT OF CULTURAL HERITAGE
University of Macerata

Direttore / Editor
Massimo Montella
Texts by
Annalisa Banzi, Elisa Bonacini, Giuseppe Capriotti,
Elisa Carrara, Fabiola Cogliandro, Raffaella Folgieri,
Giacomo Manetti, Massimo Montella, Mariateresa Nacci,
Francesco Pirani, Alberto Predieri, Barbara Sibilio Parri

http://riviste.unimc.it/index.php/cap-cult/index

eum edizioni università di macerata

ISSN 2039-2362

