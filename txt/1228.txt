„Kultura Współczesna” 4(107)/2019

doi.org/10.26112/kw.2019.107.11

Ewelina Twardoch-Raś

Pętle neurofeedbacku
Elektroencefalografia jako strategia artystyczna
w wybranych projektach z zakresu art & science

Ewelina Twardoch-Raś

Doktor nauk humanistycznych w zakresie nauk
o sztuce, adiunkt w Instytucie Sztuk Audiowizualnych
Uniwersytetu Jagiellońskiego w Krakowie. Brała udział
w konferencjach krajowych
i międzynarodowych
(Wiedeń, Praga, Oksford,
Lizbona), publikowała
w periodykach polskich
i zagranicznych, między
innymi w „Przeglądzie Kulturoznawczym”, „Kulturze
Popularnej”, „Pracach Kulturoznawczych”, „Historii
i Kulturze” oraz w monografiach naukowych. Przygotowuje książkę poświęconą biodanym w sztuce
nowych mediów.

Wprowadzenie: metoda EEG jako strategia
bioparametryzacji i neurofeedbacku

Przedmiotem rozważań uczynię projekty artystyczne, w których – w ramach różnych strategii twórczych – wykorzystywana jest metoda elektroencefalografii (EEG). Jest to szczególny obszar zastosowania
technik medycznych jako narzędzi ekspresji artystycznej, a więc i kreowania kulturowo-naukowych
narracji. Prace te sytuuję w polu sztuki nowomedialnej (czyli takiej, która – niezależnie od sporów nad
statusem nowych mediów1 – posługuje się innowacyjnymi w danym czasie rozwiązaniami technologicznymi), a szerzej – w ramach praktyk z zakresu art
& science, bazujących na eksperymentach naukowych
i współpracy artystów z naukowcami. Jak przekonuje
Stephen Wilson, współcześnie sztuka pozostaje nierozdzielnie związana z nauką, ale nauka wymaga
coraz istotniejszego wsparcia społecznego, żeby się
rozwijać. Sztuka może pomóc nauce być bardziej
zrozumiałą, a przez to w większym stopniu akceptowalną społecznie2. Artyści niejednokrotnie znajdują
nowe zastosowania dla istniejących rozwiązań techniczno-naukowych. Przykład mogą stanowić prace
posługujące się sensorami do generowania dźwięków
1

Zob. D. Quaranta, Beyond New Media Art, Link Editions, Brescia 2013.

2 S. Wilson, Information Arts. Intersections of Art, Science, and Technology,
The MIT Press, Cambridge–London 2002, s. 26–30 i in.

142

3

Zob. Module, Proportion, Symmetry, Rhythm, red. G. Kepes, George Braziller, New York 1966.

4 Zob. K.W. Brown, R.M. Ryan, The benefits of being present. Mindfulness and its role in psychological well-being, „Journal of Personality and Social Psychology” 4/2003, s. 822–848.
5 M. Ortiz, A brief history of biosignal-driven art. From biofeedback to biophysical performance, „eContact!” 2(14)/2012,
http://econtact.ca/14_2/ortiz_biofeedback.html (2 sierpnia 2019).
6

Tamże.

143

Pętle neurofeedbacku...

i materiałów wizualnych, o których piszę w kolejnej części artykułu jako o formie
rekontekstualizowania technologii – stosowania jej w sposób subwersywny.
Kontekst art & science jest dla moich rozważań ważny także dlatego, że choć
początek istnienia tego nurtu wiąże się zazwyczaj z wcześniejszą działalnością
artysty węgierskiego pochodzenia Györgyego Kepesa3, to projekty wykorzystujące metodę EEG zaczęły powstawać na szerszą skalę w okresie pierwszej fali faktycznego powiązania sztuki i nauki, a więc w latach sześćdziesiątych i siedemdziesiątych XX wieku, wyznaczając kierunek rozwoju dla późniejszych, również
współczesnych, inicjatyw artystycznych z tego obszaru. Wszystkie analizowane
przeze mnie projekty są przykładami realizacji z zakresu art & science.
Projekty opierające się na metodzie elektroencefalografii to zazwyczaj performanse oraz instalacje o mniejszym lub większym potencjale immersyjnym. Częs­
to są to prace o charakterze relacyjnym i partycypacyjnym, niekiedy jednak ich
celem jest zbadanie i poszerzenie możliwości ciała samego artysty czy stworzenie
perspektywy dla osobistej, głębokiej medytacji oraz treningu somatycznej uważności (mindfulness)4. Zazwyczaj są to procesy, w których organizm performera jest
powiązany z funkcjonowaniem aktorów „nie-ludzkich”: urządzeń medycznych
i quasi-medycznych oraz na przykład naturalnych interfejsów, jak środowiska
wodne. Z tego powodu w ramach projektów elektroencefalograficznych wyróżniam dwie podstawowe strategie filozoficzne: post- i transhumanistyczną, które
w konkretnych realizacjach artystycznych często współwystępują.
Metodę EEG rozważam jako jedną z dostępnych nieinwazyjnych procedur
bioparametryzacji, a więc technik rejestracji – najczęściej w celach diagnostycznych – sygnałów pochodzących z żywych organizmów oraz rekonstrukcji tych
biodanych i ich przetwarzania w systemach multimodalnych. Używanie sensorów mierzących funkcje ciała nie jest zjawiskiem nowym w obszarze nauki
i techniki czy współpracy sztuki i nauki. W roku 1924 niemiecki neurolog Hans
Berger po raz pierwszy zmierzył sygnały elektryczne w mózgu człowieka i nazwał to badanie elektroencefalografią (EEG) – jest ono do dziś jedną z najczęściej
stosowanych procedur medycznych opierających się na działaniu sensorów5. Jak
wskazuje Miguel Ortiz, historia samego biosygnału, podstawowego komponentu
procesów pomiaru ciała, zaczyna się jednak znacznie wcześniej, od odkrycia Luigiego Galvaniego z 1791 roku6.
W czasie badania elektroencefalograficznego mierzona jest aktywność ele­
k­
tryczna neuronów kory mózgowej, która powoduje zmiany w potencjale
elektrycznym na powierzchni skóry głowy, rejestrowane przez rozmieszczone
na niej elektrody. Cykle aktywności bioelektrycznej mózgu nazywane są falami móz­gowymi (alfa, beta, gamma, delta, theta), a każdy rodzaj fal odpowiada

Ewelina Twardoch-Raś

innym procesom zachodzącym w mózgu. Do pewnego stopnia można nimi sterować, na przykład wchodząc w stan głębokiej medytacji czy transu – aktywność ta
stymuluje fale theta, najczęściej nieaktywne podczas codziennego funkcjonowania7. Zazwyczaj jednak fale mózgowe są niezależne od naszej woli.
W wielu projektach art & science metoda EEG bywa łączona z elektrokardiografią (EKG) oraz elektromiografią (EMG). Twórcy zamiast faktycznej medycznej
aparatury coraz częściej wykorzystują urządzenia (na przykład z zakresu technologii noszonych) operujące czujnikami EEG i odpowiednim oprogramowaniem.
Najczęściej używane są systemy MUSE, Emotiv EPOC czy BioNomadix.
Ze względu na specyfikę metody elektroencefalograficznej w interesujących
mnie projektach często stosowana jest technika biofeedbacku, a mówiąc precyzyjniej – neurofeedbacku. Biofeedback można określić jako systemy zarządzające reakcjami afektywnymi organizmu i pozwalające je modyfikować. Wykrywają
one fizjologiczne sygnały płynące z organizmu i używają ich (często przez tworzenie angażującej formy doświadczenia), aby wpływać na nasze stany fizjologiczne, takie jak: rytm serca, częstotliwość oddychania, napięcie mięśni, reakcje
skórno-galwaniczne, aktywność fal mózgowych (neurofeedback), a często także
na związane z nimi stany emocjonalne, takie jak: panika, koncentracja na czymś,
lęk wysokości, klaustrofobia czy stres. Działają więc na zasadzie pętli – systemu
zwrotnego, który śledzi nasze funkcje życiowe, informuje nas o nich i pozwala
je modyfikować albo przynajmniej poddawać obserwacji8. Neurofeedback polega na mierzeniu aktywności fal mózgowych i rekonstruowaniu ich w postaci
przedstawień wizualnych w czasie rzeczywistym. Sposób ten umożliwia pełniejszą introspekcję oraz stopniową samoregulację w zakresie osiąganych stanów
mentalnych9. Z tego powodu artyści znacznie częściej wykorzystują możliwości,
jakie daje zwrotna elektroencefalografia, niż opierają się na samych zapisach
aktywności bioelektrycznej mózgu.
W swoim artykule zajmuję się projektami w moim odczuciu najbardziej symptomatycznymi dla rozwoju tego kierunku w obszarze art & science, bo ilustrującymi różne podejścia twórcze do stosowanej metody, ale warto dodać, że między innymi ze względu na coraz większą popularność i dostępność urządzeń mobilnych
z wbudowanym sensorem EEG jest to obszar praktyk artystycznych rozwijający
się bardzo dynamicznie i w powiązaniu z różnymi dyscyplinami sztuki (muzyką,
malarstwem, grafiką komputerową, sztuką robotyczną, cyborgiczną i tym podobnymi). Jednym z nowszych i najbardziej zaawansowanych projektów, który łączy
zastosowanie elektroencefalografii oraz interefejsu mózg–komputer ze specjalnie
wykreowanym środowiskiem wirtualnej rzeczywistości, a więc najnowsze tendencje w zakresie operowania metodą EEG w ramach kreatywnego designu, jest
7 Zob. E. Miranda, A. Brouse, Toward direct brain-computer musical interfaces, [w:] NIME 2005. Proceedings of the
5th International Conference on New Instruments for Musical Expression (Vancouver: University of British Columbia,
26–28 May 2005), https://pdfs.semanticscholar.org/a931/04c49716325e76d0d19361a9544d2945e228.pdf, s. 216–219
(3 sierpnia 2019).
8 Zob. E. Kornacka-Skwara, A. Skwara, Zastosowanie mechanizmu biologicznego sprzężenia zwrotnego w procesie
kształtowania umiejętności, „Prace Naukowe AJD. Pedagogika” 21/2012, s. 253–262.
9

Tamże.

144

przeznaczony głównie do celów terapeutycznych RelaWorld: Neuroadaptive and
Immersive Virtual Reality Meditation System. Został on stworzony przez grupę
naukowców z Uniwersytetu w Helsinkach pod egidą Ilkki Kosunena i umożliwia
głęboką medytację poprzez wpływ na pracę mózgu oraz afektywne odpowiedzi organizmu innego rodzaju (na przykład pracę gałek ocznych czy napięcie mięśni)10.
W stronę koncepcji biomediacji

10 Zob. I. Kosunen, M. Salminen, S. Järvelä, A. Ruonala, RelaWorld: Neuroadaptive and Immersive Virtual Reality
Meditation System, IUI for Entertainment and Health, March 7–10, 2016, Sonoma, USA, s. 208–217.
11 S. Kember, J. Zylinska, Life after New Media. Mediation as a Vital Process, The MIT Press, Cambride–Massachusetts
2012, s. 3.
12 Tamże, s. 24.
13 Te i inne cytaty, jeżeli nie zaznaczono inaczej, w tłumaczeniu autorki artykułu.
14 Tamże, s. 21.
15 Tamże, s. 7.

145

Pętle neurofeedbacku...

Projekty oparte na metodzie elektroencefalografii jako narzędziu i materiale
twórczym będę rozpatrywała w odniesieniu do koncepcji biomediacji, którą wyprowadzam z teorii mediacji zaproponowanej przez Joannę Zylinską i Sarah Kember oraz nieco wcześniejszej propozycji definiowania biomediów Eugene’a Thackera. Myślę, że jest to metoda, która pozwoli na uchwycenie i rekontekstualizację
złożonych relacji, jakie zachodzą między ciałem biologicznym i technologiami
w projektach opartych na elektroencefalografii.
W swojej książce Life after New Media: Mediation as a Vital Process Zylinska
i Kember zauważają, że media funkcjonują dziś w innych niż dotychczasowe
relacjach z ciałem i technologią. Powiązania te nazywają procesami mediacji
(mediation). Autorki zaznaczają we wprowadzeniu, że mediacja jest problemem
związanym z „żywotnością” (lifeness) mediów11, której, jak same stwierdzają, nie
należy mylić z „nażywością” (liveness)12. Obie kategorie oznaczają zupełnie inne
zjawiska kształtujące współczesny pejzaż medialny. „Żywotność” w rozumieniu
Zylinskiej i Kember to proces nieustającego wyłaniania się „nieprzewidzianych
łączności i nieoczekiwanych wydarzeń”13, a więc funkcjonowanie mediów w trybie ciągłych transfiguracji, dynamicznych przemian, płynnych powiązań z innymi bytami. Media, mimo swojej transformującej się, niestabilnej, wyłaniającej się
natury, nie są tutaj jednak wyłącznie przepływem danych. „Mediacja to źródłowy
proces wyłaniania się mediów, w którym media są postrzegane jako nieustające
stabilizacje przepływu (flow) mediów”14 – piszą autorki.
Zylinska i Kember w swoich ustaleniach powołują się także na teorię remediacji Jaya Davida Boltera i Richarda Grusina, przywołując konkretną obserwację
autorów: „media nie mogą być rozważane jako cokolwiek innego niż hybrydy,
a technologia stanowi część tej hybrydyczności”15. Ukierunkowanie badaczek
jest jednak wyraźnie nieantropocentryczne – inaczej niż we wspomnianej teorii remediacji pojmują media również w pozaludzkiej perspektywie: jako dynamiczne, złożone procesy, odbywające się w dużej mierze poza ludzką kontrolą,
a dotyczące kwestii środowiskowych, politycznych, społecznych, ekonomicznych.

Ewelina Twardoch-Raś

W tych procesach sprawczość człowieka jest jedynie jedną z wielu sprawczości.
Mediacja jako proces wynika z przyjęcia przez autorki perspektywy performatywnej w znaczeniu relacji między różnymi agentami i rozszerza tradycyjnie
przypisywaną mediom funkcję reprezentacji: „reprezentacje nie tylko opisują
niezależnie zachodzące w świecie zjawiska, ale także je współkreują”16. Mediacja
bowiem (w odróżnieniu od mediatyzacji) nie jest w ujęciu autorek transparentnym procesem przekazywania informacji, a tym bardziej nie sprowadza mediów
do „jednostek dyskretnych”, do komputacji wiązanej z cyfryzacją mediów. Stanowi natomiast rodzaj relacji między organizmami, mediami i technologią, jest
witalnym procesem łączenia się i przenikania – w odniesieniu przede wszystkim
do ustaleń Henriego Bergsona oraz koncepcji różnicy Jacques’a Derridy. Jak pokażę, w projektach opartych na metodzie elektroencefalografii mamy do czynienia nie tylko ze znakową reprezentacją, ale też z medialnym, performatywnym
przepływem zgodnym z kategoryzacją autorek.
Thacker, którego propozycję rozumienia biomediów wykorzystam do rozwinięcia teorii Zylinskiej i Kember, w książce zatytułowanej Biomedia prezentuje
swoją koncepcję przede wszystkim w odniesieniu do relacji, jaka zachodzi w biotechnologii między kodem genetycznym i kodem cyfrowym17. W późniejszej publikacji The Global Genome Biotechnology, Politics and Culture autor ten zajmuje się
również inżynierią genetyczną oraz analizą cielesności w jej wymiarze molekularnym. W obu opracowaniach punkt wyjścia stanowi dla Thackera obserwacja,
że każdy byt można przedstawić pod postacią informacji, gdyż posiada swój „kod
źródłowy”. W przypadku ciała jest to kod DNA, w przypadku wielu technologii
i mediów cyfrowych – kod binarny18. Thacker podkreśla jednak wyraźnie, że swoimi badaniami i spostrzeżeniami nie wpisuje się w dość popularny nurt myślenia,
według którego powiązanie biologicznego ciała z procedurami informatycznymi
powoduje transformację biologicznego organizmu w wiązkę cyfrowej informacji. Gdy pisze o informacjach zawartych w ciele, ma bowiem zawsze na myśli
informacje biologiczne19.
W odniesieniu do rozważań nad możliwościami kwantyfikacji funkcji cieles­
nych Thacker definiuje też biomedia, które nie oznaczają jednak każdej relacji
zachodzącej między ciałem i technologiami:
biomedia to taki przypadek, w którym biologiczne komponenty i procesy są technicznie rekontekstualizowane w sposób biologiczny lub niebiologiczny. Biomedia są nową konfiguracją biologii i technologii, która przenosi nas poza znany wątek technologii-jako-narzędzia
czy interfejsu człowiek-maszyna. […] W biomediach biologiczne ciało nie jest zhybrydyzowane z maszyną jak wtedy, gdy używa się mechanicznej protezy czy sztucznego organu20.
16 Tamże, s. 31.
17 E. Thacker, Biomedia, University of Minnesota Press, Minneapolis–London 2004, s. 5–6 i in.
18 E. Thacker, The Global Genome Biotechnology, Politics and Culture, The MIT Press, Cambridge–London 2005,
s. 106–112 i in.
19 E. Tkacker, Biomedia, dz. cyt., s. 48.
20 Tamże, s. 5–6.

146

21 Tamże, s. 11–12.
22 Tamże, s. 14–15.

147

Pętle neurofeedbacku...

Powołując się na ustalenia Boltera i Grusina z ich przywoływanej już teorii
remediacji, Thacker stwierdza, że za sprawą technologii ciało stanowi zarówno
medium, jak i obiekt procesów mediatyzacji. Uważa jednak, że taka remediacyjna kategoryzacja jest uzasadniona jedynie wówczas, gdy przyjmujemy szeroką
definicję biomediów, zgodnie z którą ciało może być mediatyzowane przez rozmaite dyskursy i technologie, ale ontologicznie wciąż pozostaje osobnym bytem21.
Tymczasem relacja między ciałem, mediami i technologiami w biomediach,
jego zdaniem, jest rzadko dychotomiczna i kształtuje się raczej jako powiązanie
o charakterze równolegle dialektycznym i homogenicznym. Materia biologiczna
i technologia współistnieją ściśle w biomediach, ale nie są ze sobą tożsame. Media ponadto nie pełnią tutaj tylko funkcji reprezentacji biologicznego ciała, jak
klasyczne malarstwo czy nawet tradycyjnie pojmowane media wizualne. To ciało, zdaniem Thackera, jest w tym wypadku obszarem specyficznych remediacji
i samym procesem remediacji. Relacja ciała i technologii w biomediach – mimo
odmiennych powiązań w innych obszarach – nie opiera się na nielinearnej dychotomii. Oznacza ona biologiczne, molekularne ciało, które nigdy nie przestaje
być materialne i mieć struktury cząsteczkowej, ale które istnieje wraz z mediami
i technologiami funkcjonującymi w praktykach biotechnologicznych jako zespół
wzajemnych z nimi interakcji, między innymi w zachodzących w organizmie
procesach biochemicznych22.
W nawiązaniu do koncepcji biomediów Thackera oraz mediacji Kember i Zylinskiej chciałabym zaproponować własną kategorię odnoszącą się do biosztuki – pojęcie biomediacji. Biomediację definiuję jako rodzaj postmedialnej hybrydyzacji, której ulegają komponenty biologiczne i technologiczne. Tak jak
w konceptualizacji biomediów Thackera, jest to nowy rodzaj hybrydyczności,
która nie polega na mechanicznym, protetycznym, cyborgicznym połączeniu czy
relacjach interaktywnych między człowiekiem i maszyną za sprawą interfejsu.
Jest to proces rekonfiguracji połączeń między biologią, mediami i technologiami,
który uznać można za rodzaj remediacji. Biomediacja – według ustaleń Zylinskiej
i Kember – ma obejmować szerszy i bardziej wielowymiarowy obszar powiązań
między ciałem, mediami i urządzeniami oraz procedurami technologicznymi.
Splecenia te, dokonujące się w projektach EEG przede wszystkim na poziomie
sprzężenia zwrotnego impulsów elektrycznych i biosygnałów, obejmują znacznie
bardziej złożone i różnorodne połączenia niż te, które zachodzącą między kodem
cyfrowym i biologicznym. Chociaż w koncepcji biomediacji – tak jak w wyjściowych dla niej teoriach biomediów i mediacji – dostrzegalne są inspiracje cybernetyczne, to ciało nie jest tutaj pojmowane jako maszynowy mechanizm, napędzany impulsami bioelektrycznymi. Oznacza raczej dynamiczną, sprawczą materię,
emergentny rodzaj istnienia, który pozostaje uwikłany w złożone relacje ze
świadomością i rzeczywistością, również w jej wymiarze dyskursywnym. Biomediacja wiąże się więc z rozszerzeniem koncepcji biomediów o nieuwzględniony

w niej obszar mediacyjnych powiązań zachodzących między ciałem i urządzeniami oraz procedurami technologicznymi, a także uzupełnienie teorii mediacji
o konsekwencje dla procesów medialnych, które wynikają z relacji technologii
z materią biologiczną.

Ewelina Twardoch-Raś

Narodziny Brainwave Music. EEG w projektach z zakresu art & science
z lat 60. i 70. XX wieku i ich współczesnych kontynuacjach

Jak pisze Miguel Ortiz, już w latach sześćdziesiątych ubiegłego stulecia cała rzesza
artystów wykorzystywała narzędzia medyczne do obserwacji i mierzenia zmian
fizjologicznych w ciele człowieka. Wiązało się to z silną wówczas fascynacją układem nerwowym i jego możliwymi połączeniami z systemami operującymi sygnałami elektrycznymi, znajdującą swoje odzwierciedlenie w rozwoju cybernetyki23.
Co ciekawe, zanim technika elektroencefalografii została na dobre zaadaptowana przez artystów, powstał elektroencefalofon – pierwsze urządzenie oparte
na elektroencefalografii, stworzone na potrzeby diagnostyki psychologicznej.
Skonstruowali je Reinhold Furth, fizyk i matematyk, oraz doktor E.A. Bevers, psycholog, do rozpoznawania neuropatologii. Już wtedy powiązano funkcjonowanie
fal mózgowych z rytmem fal akustycznych – analiza rejestrowanego dźwięku służyła pogłębianiu diagnostyki medycznej. Technikę tę wykorzystał muzyk i badacz
sztucznej inteligencji, pochodzący z Finlandii Erkki Kurenniemi, który rozwinął
ją w latach sześćdziesiątych. Kurenniemi skonstruował dwa typy instrumentów:
Dimi-S oraz Dimi-T, opierające się na idei użycia biofeedbacku jako materiału
muzycznego – źródła dźwięków24. Podobnym urządzeniem jest elektrokardiofon. Elektroencefalofonu i elektrokardiofonu używają w swoich tak zwanych
koncertach biofonicznych James Fung, Ariel Garten i Steve Mann25.
Za pioniera w zakresie wykorzystywania metody neurofeedbacku oraz algorytmizacji przy tworzeniu kompozycji muzycznych uważany jest David Rosenboom,
artysta niezwykle płodny, tworzący do dziś. Rosenboom pracował nad projektami
wiążącymi sztukę i naukę, wykorzystując w dużej mierze swoje badania dotyczące stworzenia muzycznego interfejsu powiązanego z układem nerwowym człowieka, a więc wynikające do pewnego stopnia z próby rozszerzenia funkcji mózgu. Rosenboom jest muzykiem, performerem, artystą posługującym się w sztuce
nowymi mediami26. W swoich projektach opiera się przede wszystkim na technice EEG, ale w niektórych pracach mierzy także tempo bicia serca oraz ciśnienie krwi – swoje lub uczestników performansu. Liczne projekty z tego zakresu
realizuje od końca lat sześćdziesiątych, choć najintensywniejsze eksperymenty
w tym obszarze przeprowadzał przede wszystkim w latach siedemdziesiątych.
Rosenboom wydaje też płyty z nagrywaną w ten sposób muzyką. Jego dyskografia

23 M. Ortiz, A brief history..., dz. cyt.
24 Electroencephalophone, [w:] World Heritage Encyclopedia, National Public Library, http://www.nationalpubliclibrary.org/article/WHEBN0000474008/Electroencephalophone (6 sierpnia 2019).
25 Zob. S. Mann, A. Garten, J. Fung, Deconcerts: Bathing in the Light, Sounds, and Waters of the Musical Brainbaths,
Wearcam.org, http://wearcam.org/icmc2007/cr185882595172.pdf (6 sierpnia 2019).
26 Zob. strona WWW artysty: http://www.davidrosenboom.com/about (6 sierpnia 2019).

148

27 Zob. opis na stronie WWW artysty: https://davidrosenboom.com/brainwave-music-brainwave-music-2006
(6 sierpnia 2019).
28 Zob. strona WWW artysty: http://www.davidrosenboom.com/works?field_media_sort_category_value=All&field_
media_category_value=ORIGINAL%20WORKS&page=2 (6 sierpnia 2019).
29 Zob. opis projektu na stronie WWW artysty: http://www.davidrosenboom.com/media/vancouver-piece-0
(6 sierpnia 2019).
30 Por. tamże.
31 Zob. stronę WWW projektu: http://www.miyamasaoka.com/interdisciplinary/brainwaves_plants/thinking_
sounds.html (8 sierpnia 2019).

149

Pętle neurofeedbacku...

zawiera między innymi album Brainwave Music, wydany najpierw w 1976 roku
w Toronto przez ARC Records (a później w wersji poprawionej przez EM Records w 2006 roku w Japonii), na którym są cztery utwory stworzone w latach
1972–197427. Rosenboom mówił o swojej muzyce, tworzonej przy pomocy aparatury medycznej, że najważniejsze są w niej dwa składniki: to, co ją uatrakcyjnia (na
przykład elementy mające zaskoczyć publiczność), oraz powtarzalność pewnych
wzorców. Efekty można osiągnąć w momencie silnego skupienia i przy pełnej
świadomości twórczej, które zostają odzwierciedlone przez aktywność mózgu,
a w konsekwencji przekładają się na rejestrowane dźwięki28. Pośród niezwykle
licznych projektów Rosenbooma opartych na biofeedbacku warto wskazać przynajmniej dwa: Vancouver Piece z 1973 roku oraz Portable Gold and Philosopher’s
Stones (music from brains in fours) z 1972 roku.
Vancouver Piece to „partycypacyjna rzeźba-instalacja”, wykreowana w specjalnie
przygotowanym pomieszczeniu w Vancouver Art Gallery. W jednym wydarzeniu
bierze udział dwóch uczestników, którzy za sprawą rejestracji aktywności fal mózgowych sterują w pomieszczeniu źródłem światła i powstającymi falami akustycznymi. Uzyskane w ten sposób efekty audialno-muzyczne skonfrontowane zostają z systemem luster, w których odbijają się twarze uczestników. Projekt stanowi
więc rodzaj „afektywnej medytacji”, intymnego spotkania opartego na biomediacji, w którym prymarne bodźce, warunkujące doświadczenie, pochodzą wyłącznie
z wnętrza ciała29. W Portable Gold and Philosopher’s Stones (music from brains in fours)
bohaterami są czterej muzycy, których podłączono do urządzenia monitorującego
(EEG). Dodatkowo dwaj mają mierzoną ciepłotę ciała, a u pozostałych dwóch rejestrowana jest reakcja skórno-galwaniczna. Biosygnały generowane przez ciała
muzyków są następnie syntezowane, oczyszczane przez specjalne filtry i konwertowane w fale akustyczne, które tworzą serię dźwięków30. Powstały koncert stanowi
afektywną, trzewiową kontaminację biosygnałów oraz impulsów elektrycznych.
Bezpośrednim nawiązaniem do tego eksperymentu (dedykowanym Rosenboomowi) jest późniejszy interaktywny projekt o charakterze biosound performance autorstwa Mii Masaoki, Thinking Sound, w którym ośmiu muzyków wykonuje utwór
rozpisany na dźwięki instrumentów oraz te pochodzące z ludzkiego ciała31.
Niemal równocześnie z eksperymentami Rosenbooma powstawały projekty
Alvina Luciera, kompozytora pochodzącego ze Stanów Zjednoczonych. Jego najbardziej znany projekt wykorzystujący aktywność fal mózgowych to Music for
Solo Performer z 1965 roku. Powstał z inspiracji pracami Edmonda Dewana nad falami alfa. Naukowiec namówił Luciera do współpracy przy badaniach mających

Ewelina Twardoch-Raś

wskazać, jak wygląda aktywności fal mózgu w kontakcie z muzyką. Projekt polegał na uzyskaniu dźwięków perkusji przy użyciu amplifikowanych biosygnałów,
odzwierciedlających elektryczną pracę mózgu samego artysty. Lucier w swoim
performansie siedział na wprost widowni i wchodząc w stan głębokiego rozluźnienia, starał się stymulować fale alfa. Stożki przyczepione do głośników, zintegrowanych z amplifikatorem dźwięków, po odebraniu właściwych impulsów uderzały
następnie w perkusję albo wywoływały drżenie talerzy za sprawą generowanego
ruchu powietrza. Celem projektu było zbadanie, na jakie sposoby może się przejawiać działalność twórcza performera: czy poprzez ewidentną, dostrzeganą bez
problemu, zewnętrzną aktywność motoryczną, czy też poprzez reakcje afektywne, które – choć niewidoczne na pierwszy rzut oka – mogą powodować powstawanie utworu muzycznego32. Eksperyment Luciera w kilku różnych wariantach
powtórzyła Pauline Oliveros. Ostatni z nich został zrealizowany w roku 200733.
Innym współczesnym twórcą wykorzystującym na szeroką skalę interfejsy
afektywne, a opierającym się w tym zakresie przede wszystkim na działaniu fal
mózgowych, jest brazylijski kompozytor i profesor na Uniwersytecie w Plymouth
Eduardo Reck Miranda. Aktywność bioelektryczna mózgu, podobnie jak w pracach pionierów Rosenbooma i Luciera, stanowi dla Mirandy prymarne tworzywo
w procesach komponowania muzyki. Artysta wiąże je także z możliwościami, jakie w zakresie kompozycji daje wykorzystywanie sztucznej inteligencji – zarówno autonomicznych robotów, jak i precyzyjnego software’u. Swoją aktywność
artystyczną Miranda łączy także z neurobiologicznymi badaniami nad muzyką
(neuroscience of music), rozwijając na przykład kwestię wpływu neuronów lus­
trzanych na percepcję dźwiękową czy relacji między muzyką a stymulowaniem
­obszarów mózgu odpowiedzialnych za pamięć krótko- i długotrwałą34.
Idea „udźwiękowienia” pracy mózgu, a więc pozostawienie pewnego zakresu
muzycznej sprawczości afektom, niemalże niezależnym od naszej woli reakcjom
organizmu, przestała na wiele dekad budzić zainteresowanie, ale powróciła z impetem w XXI wieku, odkrywając przed artystami nieznane dotąd możliwości.
Z jednej strony wynikają one oczywiście z protetycznego (w rozumieniu McLuhanowskim) poszerzenia zdolności poznawczo-percepcyjnych, a z drugiej – z rosnącej umiejętności samokontroli za sprawą wykorzystania urządzeń funkcjonujących w procesie biomediacji. Tym samym realizowane cele artystyczne pozostają
spójne z dążeniami transhumanistów. Jak stwierdza Nick Bostrom, głównym takim celem, w którym zawierają się pozostałe, jest samodoskonalenie, rozwijanie
predyspozycji ludzkiego ciało-umysłu35. Pozostaje on spójny z ideami renesansowego humanizmu oraz greckiej paidei, które według Roberta Ranischa i Stefana
Lorenza Sorgnera stanowią właściwe korzenie myśli transhumanistycznej36.
32 Zob. stronę WWW projektu: http://alvin-lucier-film.com/solo_performer.html (6 sierpnia 2019).
33 Zob. stronę WWW artystki: http://paulineoliveros.us (8 sierpnia 2019).
34 Zob. więcej na stronie WWW – blogu artysty: http://neuromusic.soc.plymouth.ac.uk (8 sierpnia 2019).
35 N. Bostrom, A History of transhumanist thought, „Journal of Evolution and Technology” 1/2005, s. 2.
36 Por. R. Ranisch, S.L. Sorgner, Introduction, [w:] Post- and Transhumanism: An Introduction, red. R. Ranisch,
S.L. Sorgner, Peterlang, Frankfurt 2014, s. 7.

150

Eunoia. Posthumanistyczne performanse Lisy Park

Wartym osobnej uwagi problemem podejmowanym w projektach opartych na
metodzie EEG jest funkcja wody jako zwrotnego interfejsu dla danych pochodzących z ciała oraz sygnałów dźwiękowych. W ostatnich kilku dekadach powstały
liczne projekty posługujące się taflą wody jako naturalnym interfejsem. W realizacjach takich jak Mud Muse Roberta Rauschenberga (1971), Mediations Gary’ego
Hilla (1979/1986) czy Ondulation (2002) Thomasa McIntosha, Mikko Hynninnena
i Emmanuela Madana eksploracji poddano kwestię wizualno-słuchowych procesów percepcji dokonywanych przez istotę ludzką poprzez jej konfrontację z oddziaływaniem wody, fal akustycznych oraz światła38. W żadnym z wymienionych
projektów nie zostały wykorzystane urządzenia biometryczne czy medyczne, ale
stanowią one punkt odniesienia dla niezwykle interesującego cyklu zrealizowanego przez amerykańską artystkę Lisę Park.
Praca Eunoia pochodzi z 2013 roku. Jej tytuł oznacza „piękną myśl”, stanowiąc
połączenie greckich słów ey (dobrze) oraz nous (umysł)39, którą ma wytworzyć
mówca w stosunku do swojej publiczności. Już w samym tytule pracy zawarty został więc jej nadrzędny cel: stworzenie przestrzeni komunikacji, która opierać się
będzie na szczególnej wymianie sygnałów, energii. Projekt polega zasadniczo na
37 Zob. B. Goertzel, Artificial general intelligence and the future of humanity, [w:] The Transhumanist Reader: Classical
and Contemporary Essays on the Science, Technology, and Philosophy of the Human Future, red. M. More, N. Vita-More,
Wiley-Blackwell, Chichester 2013, s. 130–132.
38 Inny wariant performansowych wystąpień, w skład których wchodziły rozmaite instalacje dźwiękowe, udało
się uchwycić kuratorom wystawy Dźwięki elektrycznego ciała. Eksperymenty w sztuce i muzyce Europy Wschodniej
1957–1984, która odbyła się w Londynie w 2013 roku.
39 Zob. stronę WWW projektu: http://www.thelisapark.com/eunoia/ (8 sierpnia 2019).

151

Pętle neurofeedbacku...

W przywoływanych projektach zaznaczyła się też bardzo wyraźnie idea partycypacji w doświadczeniu kogoś innego, przekroczenia indywidualnej, izolowanej
perspektywy. Koncepcja inter- i transsubiektywności, w wariancie bodajże jeszcze bardziej radykalnym niż cybernetyczna koncepcja stworzenia sieciowego obszaru zbiorowej inteligencji, do pewnego stopnia wpisuje się też w rozpoznania
transhumanistów. Ben Goertzel, wskazując na wcześniejsze postulaty Thomasa
Metzingera, stwierdza, że zasadniczym dążeniem transhumanizmu w zakresie
stworzenia nowego gatunku ludzkiego jest przekroczenie perspektywy wyznaczanej przez indywidualne doświadczenia i transformacja świadomości w „globalny
mózg”, który zostałby w takiej postaci powiązany ze sztuczną inteligencją. Byłby
więc hybrydycznym tworem organiczno-technologicznej, rozszerzonej inteligencji37. Performanse adaptujące biosygnały pochodzące z ciała oraz posługujące się
technologiami parametryzacyjnymi oczywiście znacznie wykraczają poza dążenia
transhumanistów, tworząc raczej nowe przestrzenie doświadczeń niż dystopijny
mechanizm zbiorowej świadomości. Trudno jednak zaprzeczyć, że poszukiwanie
przez artystów nowych kanałów komunikacyjnych między interaktorami, które mogą zostać ustanowione na przykład za sprawą korelacji ich przeżyć somatycznych, amplifikowanych przez mechanizmy technologiczne, można odczytywać jako próbę transcendowania indywidualnych doświadczeń poprzez sztukę.

Ewelina Twardoch-Raś

translacji danych uzyskanych poprzez rejestrację częstotliwości fal mózgowych
na fale akustyczne. Park rejestrowała bioelektryczną pracę swojego mózgu przy
użyciu specjalnych słuchawek NeuroSky z funkcją elektroencefalografu, a odpowiednie programy komputerowe przeznaczone do obróbki dźwięku (Max/MSP
oraz system Reaktor 6) konwertowały je w fale akustyczne. Następnie uzyskane
fale, wzmacniane przez system głośników, powodowały drżenie wody znajdującej się w pięciu metalowych naczyniach ustawionych wokół artystki wykonującej
performans. Fale akustyczne oraz drżenie wody odzwierciedlały aktualny stan
psychiczny Park – od głębokiego skupienia (medytacji) po intensywne wzburzenie czy irytację. Artystka przekazywała więc swoje najbardziej intymne doświadczenie wodzie, rozumianej jako byt „nie-ludzki”, starając się przekształcić
je w semiotyczny system pozawerbalny, którego środowisko wodne mogłoby stać
się odbiornikiem. Następował tu zatem szczególny rodzaj biomediacji, który za
Karen Barad można określić „intra-akcjami”, rodzajami spleceń różnych rodzajów materii, tworzących następnie performatywny, dynamiczny i „trans-sprawczy” rodzaj relacji40.
Eunoia znalazła kontynuację w powstałym rok później projekcie Eunoia II.
W Eunoi II Park stworzyła system 48 aluminiowych naczyń wypełnionych wodą,
do których zostało zamontowanych 48 głośników. Praca mózgu oraz ekspresja
twarzy w projekcie były mierzone przez system Emotiv EPOC – słuchawki łączące
EEG z detektorami mikromotoryki. Liczba 48 odnosi się do różnych potencjalnych stanów emocjonalnych u człowieka wyróżnionych przez Barucha Spinozę.
Park podkreśla, że projekt ma uzmysławiać ścisłe powiązanie między stanami
fizjologicznymi (choć artystka nie nazywa ich tak expressis verbis, chodzi o stany
afektywne, które Spinoza kategoryzował jako „pobudzenia ciała”, wpływające na
moc cielesnego działania, oraz „idee tych pobudzeń”41) oraz emocjami, które są
przez nie wywoływane42.
Obydwa projekty skupione wokół idei eunoi można interpretować przynajmniej dwojako. Z jednej strony, amerykańska artystka tworzy w nich platformy komunikacji przebiegającej za sprawą cyrkulacji impulsów elektrycznych
między człowiekiem i bytem „nie-ludzkim” – wodą. W przypadku tego projektu
można więc uznać wodę za rodzaj hybrydycznego instrumentu, na którym artystka „gra”, tworząc rodzaj koncertu. Projekt ma zachęcać do zastanowienia
się, czym jest świadomość w kontekście bytów „nie-ludzkich”, jak się kształtują
nasze z nimi relacje, dlaczego tak rzadko poszukujemy właściwych dróg komunikacji między nimi i nami43. Park traktuje wodę jako interaktora, nadaje jej siłę
sprawczą. Artystka stwarza w performansach sytuację, w której człowiek istnieje w procesie „stawania się wraz z istotami nie-ludzkimi”, by nawiązać do
40 K. Barad, Meeting the Universe Halfaway. Quantum Physics and the Entaglement of Matter and Meaning, Duke University Press, Durham–London 2007, s. 202–221.
41 B. Spinoza, Etyka w porządku geometrycznym dowiedziona, tłum. I. Myślicki, Państwowe Wydawnictwo Naukowe,
Kraków 1954, s. 142.
42 Zob. stronę WWW projektu: https://www.thelisapark.com/work/eunoia2 (8 sierpnia 2019).
43 Zob. stronę WWW projektu: http://www.miyamasaoka.com/interdisciplinary/brainwaves_plants/pieces_for_
plants.html (8 sierpnia 2019).

152

Neurofeedback jako strategia somatycznej autoetnografii.
Projekty bioartystyczne Amy Karle

Podczas gdy pionierzy sztuki operującej metodą EEG skupiali się na tworzeniu
z narzędzi medycznych specyficznych protez medialnych i doświadczeń partycypacyjnych, amerykańska artystka Amy Karle wykorzystuje proces neurofeed­
backu do eksploracji własnej przestrzeni mentalnej, czyniąc ze swoich projektów
rodzaj somatycznej, afektywnej autoetnografii. Jak sama stwierdza: „Właściwie
to nie wykonuję swojej pracy – moja praca sama się tworzy. Używam jedynie
swojej sztuki jako środka do wyrażania i studiowania własnego doświadczenia.
44 R. Braidotti, Po człowieku, tłum. A. Kowalczyk, J. Bednarek, PWN, Warszawa 2014, s. 150–163, 185–195.
45 Zob. Ch. Philo, Ch. Wilbert, Introduction, [w:] Animal Spaces, Beastly Places. New Geographies of Human–Animal
Relations, red. Ch. Philo, Ch. Wilbert, Routledge, London 2000, s. 7–11.
46 R. Braidotti, Po człowieku, dz. cyt., s. 189.

153

Pętle neurofeedbacku...

Deleuze’a i Guattariego oraz czerpiącej z ich stwierdzeń Braidotti, która przedstawia procesy stawania się maszynami oraz zwierzętami jako część paradygmatu
posthumanistycznego44. Afektywna relacyjność, która przyjmuje tutaj formę biomediacji, oznacza przede wszystkim wzajemne doświadczenia, przeżycia, często
także sposób bycia w danej przestrzeni – jak w przypadku projektów Park45, realizując się poza czysto semiotycznym czy symbolicznym wymiarem. W cyklu tym
wybrzmiewają także wyraźnie rozważania Braidotti nad ideą „transwersalnego
sojuszu”46. Sprzężenie ludzko-nie-ludzkie dokonuje się tutaj za pośrednictwem
urządzeń elektronicznych, więc projekt umiejscowiony jest raczej w paradygmacie naturo-kultury niż w utopijnej projekcji powrotu do czystej natury. „Zamiana”
fal mózgowych na sygnały dźwiękowe i docelowo na drżenie wody, które tworzą
nową przestrzeń funkcjonowania ludzkiego umysłu, jest jednak znacząca.
Z drugiej strony, mechanizm ten stanowi również projekt transhumanis­
tycznego rozszerzenia ludzkiego aparatu poznawczo-percepcyjnego, wspartego
działaniem technologii. To bioelektryczna praca mózgu manipuluje w projekcie
dźwiękiem i drżeniem wody, imitując psychokinezę – rzekome kinetyczne oddziaływanie na materialne obiekty siłą woli. Mimo stworzenia platformy powiązań
między bytami Eunoia i Eunoia II nie projektują sprzężenia zwrotnego między
podmiotowością ludzką i siłami sprawczymi przyrody. Niezależnie od transformacji, której podlega aparat poznawczo-percepcyjny performerki, ­
centralna
­pozycja artystki pozostaje tutaj niezachwiana.
Prace Eunoia oraz Eunoia II są oryginalnymi realizacjami opartymi na rejestracji pracy mózgu i translacji pozyskanych danych na przemiany zachodzące w bycie „nie-ludzkim” (wodzie), naruszającymi oczywiste granice między perspektywą post- i transhumanistyczną. Godny uwagi jest jednak fakt, iż niezależnie od
motywacji współcześni artyści operujący sensorami najczęściej wykorzystują
fascynującą, analogiczną naturę biosygnałów i sygnałów elektrycznych, eksplorując konsekwencje, które wynikają z synergii tych impulsów. Korelacja afektywna oraz interkonektywność o charakterze biomediacji stanowią podstawowy
mechanizm ich dzieł, prymarną strukturę projektów.

Ewelina Twardoch-Raś

Oferuję też innym to doświadczenie jako coś, do czego mogą się odnieść”47. System biofeedbacku został wykorzystany przez artystkę jako proces holistyczny
w projekcie Biofeedback Art z 2011 roku. Eksperyment polegał na podłączeniu do
całego ciała urządzenia rejestrującego impulsy bioelektryczne, które następnie
były przekształcane w ruchome wizualizacje48. W kolejnych projektach Karle
skupiła się przede wszystkim na parametryzacji elektroencefalograficznej, próbując nadać wizualną, materialną formę swoim przeżyciom, kreując rodzaj artystycznej eksploracji świadomości.
Projekt Brainsongs z 2015 roku można powiązać zarówno z eksperymentami
Rosenbooma i Luciera, jak i cyklem performansów Lisy Park. Artystka wykorzystała w nim neuroheadset z wbudowanym EEG jako specyficzny instrument, który
przekształca bioimpulsy pracy jej mózgu w dźwięki – „symfonię umysłu”49. W projekcie użyty został cyfrowy interfejs, a ideą pracy jest próba stworzenia hybrydycznej przestrzeni, kreowanej w czasie rzeczywistym, w której dochodzi do monitorowania, ale i transcendowania świadomości poprzez połączenie jej za sprawą
cyrkulacji impulsów z systemem informatycznym. Nie tyle chodzi więc o klasyczne, protetyczne, z ducha cybernetyczne poszerzenie możliwości ciała, ile o rozwój
procesów samopoznawczych, zdolności samokontroli i usprawnienie percepcji.
Jest to więc przykład realizacji z zakresu sound art, chociaż w projekcie bardzo wyraźnie wybrzmiewa idea self-trackingu, dynamicznej tendencji w obszarze biopolitycznego zarządzania własnym ciałem biologicznym, która zarówno
w sferze sztuki, jak i codziennych praktyk jest manifestowana na nowe sposoby.
Jak podkreśla Melanie Swan, działania te wynikają z jednostkowego dążenia do
kontroli własnego życia, ulepszania go, prewencji, której nie zapewnia publiczna
opieka zdrowotna50, ale wyraźne jest także ekonomiczno-polityczne ukierunkowanie tak rozumianej „troski o siebie” (kategoria care of the self przejęta od Michela ­Foucaulta)51. Nawet jeśli do pewnego stopnia jest to czynność intymna, jak
zauważają Gina Neff i Dawn Nafus, w przypadku self-trackingu to, co osobiste,
zyskuje natychmiast znaczenie polityczne i ekonomiczne ze względu na pozajednostkową dostępność pozyskanych danych52. A samoparametryzacja określana
bywa w tym przypadku również jako „samo-nadzór” czy „samo-inwigilacja”53.
Bio­feedback jako strategia diagnostyczna czy terapeutyczna w prosty sposób
może być wykorzystywany jako metoda biopolitycznej samokontroli, narzędzie
do osiągania pełnej funkcjonalności i maksymalnej witalności – współtworzenia
etosu zdrowia. Etos zdrowia to także jeden z prymarnych wyznaczników teoretycznego i praktycznego transhumanizmu. Jak twierdzi między innymi Andreas
47 Zob. stronę WWW artystki: https://www.amykarle.com/ (12 sierpnia 2019).
48 Zob. stronę WWW projektu: https://www.amykarle.com/project/biofeedback/ (12 sierpnia 2019).
49 Zob. stronę WWW projektu: https://www.amykarle.com/project/brainsongs/ (12 sierpnia 2019).
50 M. Swan, The quantified self. Fundamental disruption in big data science and biological discovery, „Big Data” 2/2013,
s. 87.
51 Michel Foucault pisał na ten temat przede wszystkim w książce Historia seksualności.
52 G. Naff, D. Nafus, Self-tracking, The MIT Press, Cambridge–London 2016, s. 58–60.
53 Zob. P. Vaz, F. Bruno, Types of self-surveillance: from abnormality to individuals ‘at risk’, „Surveillance & Society”
1(3)/2003, s. 272–291.

154

54 A. Sandberg, Morphological freedom – why we not just want it, but need it, [w:] The Transhumanist Reader..., dz. cyt., s. 63.
55 M. More, Philosophy of transhumanism, [w:] The Transhumanist Reader..., dz. cyt., s. 7–8, 12–13.
56 N. Vita-More, Life expansion media, [w:] The Transhumanist Reader..., dz. cyt., s. 78.
57 L. Beloff, The Hybronaut affair: a ménage of art, technology, and science, [w:] The Transhumanist Reader..., dz. cyt.,
s. 84–85.
58 Zob. stronę WWW projektu: https://www.amykarle.com/project/resonation/ (12 sierpnia 2019).

155

Pętle neurofeedbacku...

Sandberg, zdrowie jest dla człowieka optymalnym stanem, na bazie którego można dopiero rozwijać dodatkowe możliwości54.
Projekt Karle wyraźnie wpisany jest w perspektywę dążeń transhumanistycznych nie tylko w przywołanym kontekście. W postulatach transhumanizmu
szczególną pozycję zajmują bowiem badania nad pracą mózgu. Jak stwierdza
Max More, transhumaniści przyjmują dowody nauk neurokognitywnych mówiące o tym, że mózg odpowiada za wszelkie stany mentalne istoty ludzkiej, dlatego też właśnie ten organ przesądza o mentalno-cielesnej kondycji człowieka.
Psychiczna samokontrola stanowi natomiast jeden z priorytetów transhumanis­
tów55. Wiąże się z nią propagowana wśród przedstawicieli tego nurtu potrzeba
ulepszania funkcji poznawczych, „trenowanie mózgu”, wspomaganie go poprzez
środki techniczne i chemiczne (substancje psychoaktywne). Co więcej, jak stwierdza Natasha Vita-More, dla transhumanistów to mózg stanowi „kwintesencję
ja”56. Laura Beloff, opisując środowiska techniczno-organiczne, zwraca też uwagę
na rozwój technologii, które mogą być kontrolowane przez ludzki mózg. Badaczka uważa, że znamionują one bardzo istotny etap na drodze transhumanistycznego rozwoju, w którym ludzie będą ciągle połączeni z różnego rodzaju sieciami
i rozszerzeniami technologicznymi, mogąc nimi sterować poprzez stymulację
mózgu57. System neurofeedbacku zaprojektowany przez Karle jest z pewnością
jednym z wyraźnych przejawów tych tendencji, performansem artystycznym
funkcjonującym jednocześnie jako forma afektywnego treningu.
W innym projekcie tej amerykańskiej artystki neurofeedback został zastosowany jako narzędzie do stworzenia rezonansu między pracą bioelektryczną
mózgu performerki a materialną strukturą jej otoczenia. W pracy Resonation
z 2015 roku poza elektroencefalogramem Karle wykorzystała także subwoofer
(głoś­nik sub­niskotonowy) oraz koncepcję talerza Ernsta Chladniego, pioniera
w zakresie badań akustycznych. Talerz został zrobiony z metalu i posypany pias­
kiem, tak by rejestracja fal mózgowych znajdywała odzwierciedlenie w postaci
wzorów powstających na przygotowanej do tego powierzchni58. W ten sposób
Karle udowodniła, że odpowiednie sterowanie pracą mózgu może wywoływać
realne, do pewnego stopnia kontrolowane zmiany w otaczającej rzeczywistości,
potwierdzając tym samym przywoływane wcześniej przekonania Beloff. Interesujące wydaje się także odczytanie performansu artystki w kontekście rozważań
Sophie Day i Celi Lury, które uważają, że self-tracking w wyraźny sposób ujawnia zachodnią, antropocentryczną iluzję, zakładającą, że nasze prywatne życie
jest oddzielone od sfery publicznej (w tym środowiska naturalnego) w szerokim
znaczeniu tego terminu. Należy więc wyzbyć się przekonania, że istnieje nienaruszalne centrum naszego jestestwa, niepodatne na zmiany społeczno-polityczne,

Ewelina Twardoch-Raś

bo samoparametryzacja jedynie je demistyfikuje, wskazując na otwartość organizmu na działania o charakterze technologicznym, a także te, które zachodzą
bez udziału urządzeń technicznych – jak czynniki atmosferyczne59. Zgodnie z tym
ujęciem self-tracking nie destruuje więc biologicznego wymiaru istnienia człowieka, ale wyłącznie wykorzystuje jego właściwości, wpisując je w szerszy kontekst
technologiczno-organicznych biotransfiguracji. Projekt Resonation jest eksperymentem skupiającym niczym w soczewce tego rodzaju biomediacje.
Projekty Karle, pozostając w optyce transhumanistycznej, w interesujący sposób dopełniają tę perspektywę poprzez włączenie w performanse refleksji nad
przestrzenią – rozumianą jako niewielki obszar współoddziałujący z ciałem artystki czy też jako środowisko hybrydyczne, eksplorowane za sprawą narzędzi
medycznych rejestrujących dane organizmu. Z tego powodu prace amerykańskiej artystki realizują także ideę posthumanistycznie pojmowanego wieloświata
(multiverse), o której pisze w swojej najnowszej książce Francesca Ferrando. Wieloświaty w jej rozumieniu nie są izolowane (jak klasycznie pojmowane światy
możliwe), ale są relacyjne, performatywne, ucieleśnione, fizycznie połączone,
otwarte na nowe powiązania, głównie za sprawą „symbiotycznych, energetycznych sojuszy”60. W projektach Karle (ale też w cyklu Lisy Park) wyraźnie widać
dążenie do wykreowania takich wieloświatów, w których organizmy żywe,
urządzenia technologiczne i środowiska naturalne (bądź ich elementy) tworzą
przestrzenie interkonektywne.
Wnioski końcowe

Zestawienie projektów Rosenbooma, Luciera, Park, Karle i pozostałych artystów
ujawnia różne cele i konsekwencje włączania narzędzi medycznych w obszar
ekspresji artystycznej. Bazując na medycznych funkcjach elektroencefalografii, artyści wykorzystują ją do filozoficznej eksploracji świadomości, do badania
powiązań między człowiekiem i aktorami „nie-ludzkimi” oraz przestrzenią, do
tworzenia utworów audiowizualnych, których postawą, „kodem źródłowym” są
biodane. Artyści, wiążąc afektywne doświadczenia z technologiami i oprogramowaniem, tworzą rodzaj hybrydycznych przestrzeni, po których nawigowanie
jest możliwe za sprawą urządzeń wyposażonych w odpowiednie sensory. W projektach biometrycznych opartych na metodzie EEG dochodzi zatem do rekontekstualizacji technologii medycznych, ale też danych pochodzących z ciała. W projektach podlegają one nieustannej afektywnej cyrkulacji i translacji w inne,
pozawerbalne systemy semiotyczne. Biomedycyna coraz częściej posługuje się
także rozwiązaniami i technologiami, które niekoniecznie są związane z instytucjami nadzoru państwowego. Wkracza w codzienne życie na tyle, że staje się – jak
wskazują Regula Valérie Burri oraz Joseph Dumit – elementem codziennej rutyny i codziennych konwersacji61, powodując zmianę w funkcjonowaniu reżimów
59 S. Day, C. Lury, Biosensing. Tracking person, [w:] G. Neff, D. Nafus, Self-Tracking, dz. cyt., s. 47–48.
60 F. Ferrando, Philosophical Posthumanism, Bloomsbury Publishing, London 2019, s. 176–181.
61 R.V. Burii, J. Dumit, Introduction, [w:] Biomedicine as Culture. Instrumental Practices, Technoscientific Knowledge, and
New Modes of Life, red. R.V. Burii, J. Dumit, Routledge, New York 2007, s. 4.

156

Artykuł jest wynikiem projektu badawczego nr 2014/15/N/HS2/03926, który został sfinansowany przez Narodowe Centrum Nauki (Preludium 8) na lata 2015–2019.
BIBLIOGRAFIA
Barad, Karen. Meeting the Universe Halfaway. Quantum Physics and the Entaglement of Matter
and Meaning. Durham: Duke University Press, 2007.
Braidotti, Rosi. Po człowieku. Tłum. Joanna Bednarek, Agnieszka Kowalczyk. Warszawa:
PWN, 2014.
Brown, Kirk W., Richard M. Ryan. „The benefits of being present. Mindfulness and its role
in psychological well-being”. Journal of Personality and Social Psychology 84, 4 (2003).
Burii, Regula V., Joseph Dumit, red., Biomedicine as Culture. Instrumental Practices, Technoscientific Knowledge, and New Modes of Life. New York: Routledge, 2007.
Ferrando, Francesca. Philosophical Posthumanism. London: Bloomsbury Publishing, 2019.

62 P. Zawojski, Bio-techno-logia, czyli logos w świecie biologii i technologii. Wprowadzenie, [w:] Bio-techno-logiczny świat.
Bio art oraz sztuka technonaukowa w czasach posthumanizmu i transhumanizmu, red. P. Zawojski, 13muz, Szczecin
2015, s. 13.

157

Pętle neurofeedbacku...

biopolitycznych. Technologie biomedyczne, którymi posługuje się biomedycyna,
określają od ponad dwóch dekad rozwiązania z zakresu inżynierii biomedycznych, ale zwłaszcza w ostatnim dziesięcioleciu zaczynają również oznaczać narzędzia monitorowania ciała, także tego indywidualnego, zachodzącego poza instytucjonalną medycyną. Nowe rozwiązania i odkrycia oznaczają w tym obszarze
działań artystyczno-naukowych kolejne źródła inspiracji i zjawiska poddawane
krytycznej refleksji.
Pełniąc funkcję „kreatywnych laboratoriów”, projekty EEG poddają też badaniu i refleksji zagadnienia związane z post- i transhumanizmem. Z jednej strony, wyrażają dążenie do przekroczenia biologicznych barier organizmu, wiążąc
go protetycznie z rozwiązaniami technologicznymi, a więc tworząc nową formę
symborgicznego, posthumanistycznie pojmowanego bytu w przestrzeni otwartej
na nowe powiązania i relacje. Z drugiej strony, są wyrazem wzmacniania istniejącego ciała, poszerzania jego możliwości. Obydwa warianty w projektach niekoniecznie zakładają stworzenie istoty zupełnie nowej – aparaty medyczne rozszerzające percepcję i zdolności poznawcze są funkcjonalne w obszarze p
­ ierwotnego,
biologicznego organizmu.
Jak stwierdza Piotr Zawojski: „Bio-techno-logiczny świat, w którym żyjemy,
zmusza nas do stawiania pytań o szczególny rodzaj zbliżeń między tym, co biologiczne (coraz częściej już postbiologiczne), i tym, co technologiczno-techniczne”62.
Wykorzystanie elektroencefalografii w przestrzeni innej niż ta, w której metoda
ta pierwotnie została opracowana i jest wykorzystywana, problematyzuje tę kwestię jeszcze bardziej, wskazując zarówno na coraz ściślejsze powiązania sztuki
i nauki, jak i coraz mniej oczywistą funkcję medycyny w życiu człowieka oraz
istot „nie-ludzkich”. Techniki biomedykalizacji już nie tylko określają status zdrowia i choroby, ale też pozwalają na tworzenie nowych, energetycznych i afektywnych relacji z innymi bytami oraz przestrzeniami funkcjonowania.

Ewelina Twardoch-Raś

Kember, Sarah, Joanna Zylinska. Life after New Media. Mediation as Vital Process. Cambridge:
The MIT Press, 2012.
More, Max, Natasha Vita-More, red., The Transhumanist Reader: Classical and Contemporary
Essays on the Science, Technology, and Philosophy of the Human Future. Chichester: Wiley-Blackwell, 2013.
Neff, Gina, Dawn Nafus. Self-Tracking. Cambridge: The MIT Press, 2016.
Philo, Chris, Chris Wilbert, red., Animal Spaces, Beastly Places. New Geographies of Human–
–Animal Relations. London: Routledge, 2000.
Ranisch, Robert, Stefan Sorgner, red., Post- and Transhumanism: An Introduction. Frankfurt:
Peterlang, 2014.
Swan, Melanie. „The quantified self. Fundamental disruption in big data science and biological discovery”. Big Data 1, 2 (2013).
Thacker, Eugene. Biomedia. Minneapolis: University of Minnesota Press, 2004.
Wilson, Stephen. Information Arts. Intersections of Art, Science, and Technology. Cambridge:
The MIT Press, 2002.
Vaz, Paulo, Fernando Bruno. „Types of self-surveillance: from abnormality to individuals
«at risk»”. Surveillance & Society 3, 1 (2003).
Zawojski, Piotr, red., Bio-techno-logiczny świat. Bio art oraz sztuka technonaukowa w czasach
posthumanizmu i transhumanizmu. Szczecin: 13muz, 2015.
Data wpłynięcia: 30 sierpnia 2019 r. Data zatwierdzenia do druku: 23 października 2019 r.

Neurofeedback loops. Electroencephalography
as an artistic strategy in selected art & science projects

The aim of this article is to present art & science projects involving electroence­
phalography (EEG), and study them in terms of relationships between artistic
narratives and medical procedures. Discussed are the works by pioneers of EEG
applications in art (David Rosenboom, Alvin Lucier) and by contemporary artists
(Lisa Park, Amy Karle), who are mainly interested in performances and relational
installations. The author of the text analyses the projects with reference to the
concept she introduces – biomediation (derived from Eugene Thacker’s theory
of biomedia and a concept of mediation developed by Joanna Zylinska and Sarah
Kember), pointing to the post- and transhumanist strategies used by the artists. She
ponders on the extent to which the parameterisation and processing of bioelectric
work of human brain may serve as a tool to expand the capacity of the human
body-mind and thus create connections with ‘non-human’ constructs.
Słowa kluczowe: elektroencefalografia, neurofeedback, biomediacja, afekt,
transhumanizm
Key words: electroencephalography, neurofeedback, biomediation, affect, trans­
humanism

158

