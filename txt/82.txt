Ekonomi Maliye İşletme Dergisi -2020- 3(2)
Araştırma Makalesi/Research Article
Doi: 10.46737/emid.778984

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG
ÇALIŞMASI*
Melek İNAN1
Nurcan YÜCEL2

Öz
Bu çalışmada göz izleme analiz yöntemi kullanılarak; yeşil pazarlama uygulamalarına yönelik içecek görsellerinin
farkındalık etkisi incelenmiştir. Araştırmaya, 15 kadın ve 15 erkek olarak toplamda 30 gönüllü katılımcı katılmıştır.
Belirlenen yeşil pazarlama içecek görsellerinin etki düzeyleri, göz takibi verileriyle (odak noktaları, odaklanma
süreleri, ısı haritası ve bakış grafiği) tespit edilmiştir. Ayrıca, gönüllü katılımcılara ait verilerde cinsiyet açısından
farklılık olup olmadığı da incelenmiştir. Araştırmanın sonucuna göre; belirlenen yeşil pazarlama uygulamalarına
yönelik içecek görsellerinin farkındalık etkisinin olduğu tespit edilmiştir. Cinsiyete göre farklılığın sonuçları
incelendiğinde; genel olarak erkek katılımcıların kadın katılımcılara oranla görsellere odaklanmalarının daha fazla
olduğu, görselleri daha fazla inceledikleri tespit edilmiştir.
Anahtar Kelimeler: Yeşil Pazarlama, Nöropazarlama, Göz İzleme
JEL Kodu: M31

LOOKING AT GREEN MARKETING WITH THE CONSUMER'S EYE:
THE EYE-TRACKING STUDY
Abstract
In this study, using eye tracking analysis method; the awareness effect of beverage visuals for green marketing
practices was examined. A total of 30 volunteer participants, 15 female and 15 male, were involved in the study. The
effects of the selected green marketing beverage visuals were determined by eye tracking data (e.g., fixations, dwell
time, heat map, and gaze plot). In addition, it was examined whether there is a difference in terms of gender in the
data of the volunteer participants. According to the results of the research; It has been determined that beverage visuals
for determined green marketing practices have an awareness effect. When the results of the difference according to
gender are examined; In general, it was determined that male participants focused on visuals more than female
participants and examined more images.
Keywords: Green Marketing, Neuromarketing, Eye-Tracking
JEL Code: M31

*Bu çalışma, Melek İnan’ın Fırat Üniversitesi Sosyal Bilimler Enstitüsü Girişimcilik ve Yenilik Yönetimi Ana Bilim
Dalında hazırlanan “Yeşil Pazarlama Uygulamalarına Yönelik Görsellerin Eye-Tracking (Göz İzleme) ile
İncelenmesi” başlıklı Yüksek Lisans tezinden türetilmiştir.
1
Bilim Uzmanı, melekinan39@gmail.com,
2
Doç. Dr., Fırat Üniversitesi, İktisadi ve İdari Bilimler Fakültesi, İşletme Bölümü, nyucel@firat.edu.tr,
Etik Kurul Onayı (Ethics Board Approval): Fırat Üniversitesi Sosyal ve Beşeri Bilimler Araştırmaları Etik
Kurulu’nun 97132852/302.14.01/ sayı ve 09.01.2020 tarihli toplantısında görüşülmüş ve kabul edilmiştir.
Makalenin Geliş Tarihi (Received Date): 11.08.2020
Yayına Kabul Tarihi (Acceptance Date): 17.11.2020
Atıf (Citation): İnan, M. & Yücel, N. (2020), “Yeşil Pazarlamaya Tüketicinin Gözüyle Bakmak: Eye-Tracking
Çalışması”, Ekonomi Maliye İşletme Dergisi, 3(2):156-175

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

Giriş
Ekolojik problemlerin günümüzde daha sık gündeme gelmeleri, bireylerin bu konuda duyduğu
tedirginlik doğrultusunda ilgilerini arttırmaları, işletmelerin pazarlama metotlarına da yansımıştır.
İşletmeler klasik pazarlama anlayışından farklı olarak yeşil pazarlama uygulamalarına yönelmiş
ve çevreye duyarlı, çevreyi koruyan pazarlama stratejileri geliştirmişlerdir. İşletmelerin
geliştirdikleri bu stratejiler günümüz pazarlama anlayışıyla bütünleşerek, tüketiciyi ve çevreyi
önemseyen pazarlama anlayışını oluşturmuştur.
Toplumun faaliyetlerini değiştirebilen "Çevre Duyarlılığı" karşısında sosyo-ekonomik bir varlık
olan işletmeler, bu duruma kayıtsız kalamamıştır. "Çevre Dostu" anlayışının kurum kültürüne
yerleşmeye başlaması ile sadece kâr elde etme prensibiyle çalışan işletmelerin yerini çevre
sorunlarına duyarlı, çevreyi koruyan ve kaliteyi hedefleyen işletmeler almaya başlamıştır. Çevreye
karşı duyarlılık tüketiciler açısından da değişimlere neden olmuş, çevreyi koruyan ürünlere
yönelmişlerdir. Çevreye duyarlı tüketicilerin artması, pazarlama yöneticilerini bu konuda daha
tedbirli davranmaya yönlendirmiştir. Çevreyle dost, ozonla dost, geri kazanılabilir gibi
kavramların yanında yeşil pazarlama kavramı da yaygınlaşmıştır.
Pazarlama anlayışlarından bir diğeri olan nöropazarlama ise; son yıllarda kullanılmaya başlanmış
ve yeni bir kavram olarak ortaya çıkmıştır. Bu bakımdan nöropazarlama; "tüketicinin zihnindeki
kara kutuyu açmak ve anlamak konusunda önemli bir adım" olarak görülmüştür.
Bu çalışmanın amacı; yeşil pazarlama uygulamalarına yönelik içecek görsellerinin Eye-Tracking
analiz yöntemi kullanılarak farkındalık etkisinin tespit edilmesidir. Gönüllü katılımcıların
görsellerde nerelere baktıkları, nerelere daha fazla odaklandıkları ve bu görsellerin farkındalık
etkileri ölçülmüştür. Ülkemizde yeşil pazarlama alanında yapılan lisansüstü tezler incelendiğinde;
Eye-Tracking cihazı kullanılarak yapılan deneysel çalışmaların olmadığı, makale vb. çalışmaların
ise sınırlı olduğu görülmüştür. Bu çalışmanın deneysel anlamda sınırlı sayıdaki çalışmalardan biri
olması, önemini ve ilgili literatüre katkısını ortaya koymuştur.
1. Yeşil Pazarlama Tanımı
Yeşil hareket olarak da nitelendirilen, önemli toplumsal hareketlerden birisi olan çevreyi koruma
bilinci, 1960’lı yıllarda başlamıştır. Tüm dünyada bu bilincin yaygınlaşması; uluslararası kalite
standartlarında çevre ile ilgili ölçütlerin yer almasına ve çevre konulu çeşitli sivil toplum
kuruluşlarının oluşmasına neden olmuştur (Özkaya, 2010: s. 251). Artan çevre duyarlılığı
işletmeler ve tüketiciler açısından da önem teşkil etmiş, işletmelerin üretim stratejilerini
değiştirmiş ve pazarlama faaliyetlerine de yansımıştır. Tüm bu gelişmeler yeşil işletmecilik,
çevreye duyarlı işletmecilik, yeşil reklam, yeşil tüketici, yeşil pazarlama, yeşil ürün gibi yeni
kavramları oluşturmuştur (Saray ve Güven, 2014: s. 262).
1975 yılında "Ekolojik Pazarlama" konulu ilk çalıştayda, Amerikan Pazarlama Derneği (AMA)
tarafından yeşil pazarlama kavramı tanımlanmıştır (Polonsky, 1994: s. 2). Bu tanımlamaya göre
yeşil pazarlama; "çevreye zararı bulunmadığı düşünülen ürünlerin pazarlanması" şeklinde ifade
edilmiştir. Yeşil pazarlama; ürün modifikasyonu, reklamların modifikasyonu, ambalaj
değişiklikleri ve üretim sürecindeki değişiklikler gibi geniş bir faaliyet yelpazesini kapsamıştır
(Mishra ve Sharma, 2010: s. 9).
1975 yılında ilk defa ele alınmasına rağmen, 1990’lı yılların başlarında gerçek anlamda dile
getirilen yeşil pazarlama kavramı (Bacaksız, 2018: s. 199) sürdürülebilirlik ilkesi bağlamında
geliştirilmiş ve çevreci sorumlulukla üretim alanına katılmıştır (Berk, 2019: s. 16). Bununla
birlikte, literatürde farklı yeşil pazarlama tanımlarının yapıldığı tespit edilmiştir. Bu tanımlardan
bazıları aşağıda verilmiştir:
Kotler (1991, s. 26)’e göre yeşil pazarlama; "tüketicilerin veya toplumun refahını koruma,
isteklerini, ihtiyaçlarını, ilgilerini tanımlama ve rakip işletmelere oranla daha etkili ve verimli
müşteri memnuniyeti sağlama sürecidir".
157

Melek İNAN & Nurcan YÜCEL

Lam ve Li (2019, s. 74) yeşil pazarlamayı; "tüketicilerin ve toplumun gereksinimlerini
sürdürülebilir ve kârlı bir şekilde tanımlamak, tahmin etmek ve karşılamaktan sorumlu bütünsel
bir yönetim süreci" olarak açıklamıştır.
Yukarıdaki tanımlar göz önüne alındığında; yeşil pazarlamanın genel kabul gören bir tanımı
olmamakla birlikte, genellikle çevreye duyarlı ürünlerin üretilmesi, tutundurulması,
fiyatlandırılması ile ilgili faaliyetleri içeren sürdürülebilirlik ilkesi çerçevesinde ürünlerin ve
hizmetlerin sunulması şeklinde ifade edilmiştir. Yeşil pazarlama işletmeler tarafından
uygulanmaya başlanmış ve günümüzde önemli bir kavram hâline gelmiştir.
2. Nöropazarlamanın Tanımı
Günümüzde teknolojinin gelişmesi, rekabetin artması, toplumsal yapının değişmesi, tüketicinin
bilinçlenmesi ve pazarlama anlayışının değişmesi tüketici profilinin de değişmesine neden
olmuştur. Değişen tüketici profili ile beraber tüketicinin tercihleri ve satın alma davranışı da
değişmiştir. Bu değişim, tüketici karar alma sürecinin daha karmaşık bir yapıya sahip olduğunu
ortaya çıkarmıştır. Tüketici tercihlerinin sadece mantıksal kararlarla yapılmadığı, tüketicinin satın
alma kararını verirken, duygusal tepkilerinin de satın alma kararı üzerinde etkisi olduğu tespit
edilmiştir. Tüketicinin sadece mantıksal olarak satın alma kararı vermediği, duygusal olarak da
karar verebildiği belirlenmiştir. Bu çerçevede tüketicinin değişen tercihlerini tespit edebilmek,
duygusal etkilerini ve satın alma karar sürecini çözümlemek için nöropazarlama yöntemleri araç
olarak kullanılmaya başlanmıştır (Yücel ve Çubuk, 2014: s. 133-134).
Nöropazarlama; "insan beyninin pazarlama uyarıcılarına verdiği tepkinin anlaşılmasında
nörobilimdeki tekniklerden yararlanılması" olarak tanımlanmıştır (Senior vd., 2007: s. 153).
Lee vd. (2007, s. 200) nöropazarlamayı; "insan davranışını, pazarlar ve pazarlama değişimleriyle
ilişkili olarak analiz etmek ve anlamak için nörobilimsel yöntemlerin uygulanması" olarak
belirtmiştir.
Bercea (2013, s. 2)’ya göre nöropazarlama; "beyni inceleyerek tüketici davranışlarını araştırmayı
ve anlamayı amaçlayan, gelişmekte olan disiplinler arası bir alandır".
Yukarıdaki tanımlar çerçevesinde nöropazarlama kavramı; insanın pazarlama ve reklam
uyaranlarına karşı psikolojik olarak duyuşsal, bilişsel ve davranışsal tutumları ve fizyolojik olarak
beynin duygusal, mantıksal ve eylemsel bileşenleri arasındaki ilişkisellik ile tüketicilerin
tutumlarını, satın alma kararlarını ve davranışlarını sinir bilimin nöro görüntüleme modelleri
kullanılarak araştırılması olarak ifade edilebilmektedir (Yılmaz, 2019: s. 72).
3. Araştırmanın Amacı ve Önemi
Bu çalışmanın amacı; yeşil pazarlama uygulamalarına yönelik görsellerin farkındalık etkisinin
tespit edilmesidir. Bu doğrultuda, gönüllü katılımcılar üzerinde yeşil pazarlamayı içeren
görsellerin etki düzeylerinin saptanması hedeflenmiştir. Böylece, gönüllü katılımcıların yeşil
pazarlama görsellerinde nerelere odaklandıklarının, nerelere daha fazla yoğunlaştıklarının
belirlenmesi ve görsellerin farkındalık etkisinin tespit edilmesi amaçlanmıştır. Bu amaç
doğrultusunda Nöropazarlama analiz yöntemlerinden Eye-Tracking kullanılmıştır.
Literatür incelendiğinde; genellikle yeşil pazarlamanın teorik olarak ele alındığı ve genellikle
anket yöntemiyle veriler toplanarak istatistiksel analizlerin yapıldığı tespit edilmiştir. Bununla
birlikte deneysel uygulamaların yapıldığı çalışmaların sınırlı olduğu görülmüştür. Bu sebeple,
Yeşil pazarlama ile Eye-Tracking Analiz Yönteminin kullanıldığı bu araştırmanın önemi ortaya
konulmuştur.
Bununla birlikte, yeşil pazarlama alanında yapılan çalışmalardan bazılarına aşağıda yer verilmiştir.
Crane (2000); 1990'ların ortalarından sonuna kadar işletmelerin karşılaştığı yeşil pazarlama
stratejilerini tartışmak amacıyla derinlemesine görüşme yöntemini kullanmıştır. Çalışma, yeni
158

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

firmaların, yeşil pazarlama bağlamında çeşitli stratejik yönelimleri denemeye ve uyarlamaya
başladığına ilişkin kanıtlar sunmuştur.
Türk ve Gök (2010)’ün yaptıkları çalışmada; Malatya’da faaliyet gösteren üretici işletmelerin
yöneticilerinin, sosyal sorumluluk kapsamında çevrenin korunmasına dair görüşleri belirlenmiştir.
Çalışma sonucunda, çevrenin korunmasına yönelik olarak etkinlik düzenleme ve çevreci
etkinliklere veya kuruluşlara maddi destek sağlama konusunda, kadın yöneticilerin daha duyarlı
davrandıkları görülmüştür.
Yazdanifard ve Mercy (2011); kapsamlı pazarlama literatürü kullanılarak yeşil pazarlama
stratejilerinin müşteri memnuniyeti ve çevre güvenliği üzerindeki etkisini incelenmiştir. Yeşil
pazarlamanın müşteri memnuniyeti ve çevre güvenliği üzerinde etkisinin olduğu saptanmıştır.
Juwaheer ve Pudaruth (2012); yeşil pazarlama stratejilerinin tüketici satın alma alışkanlıkları
üzerindeki etkisini analiz etmişlerdir. Bulgular, çoğu tüketicinin çevrenin korunmasına büyük ilgi
duyduğunu ve çevrenin bozulmasından büyük endişe duyduğunu göstermiştir.
Eerikäinen ve Sarasoja (2013); sürdürülebilir binaların mevcut pazarlama durumunu Finlandiyalı
bir gayrimenkul geliştirme şirketinin bakış açısıyla incelemek ve pazarın bu konudaki anlayışını
derinleştirmek amacıyla örnek olay çalışması yapılmıştır. Binaların çevresel açıdan verimli
özelliklerinin ana satış argümanları olarak görülmediği ve gayrimenkul geliştirme şirketinin yeşil
pazarlama faaliyetlerinin zayıf ve oldukça etkisiz olduğu belirlenmiştir.
Karaca (2013) tarafından yapılan çalışmada; Sivas ilinde yaşayan bireylerin çevre bilincini ve
çevreye duyarlı ürünleri kullanma eğilimlerini belirlemiştir. Çalışma sonucunda; Sivas ili halkının
çevreye bilinçli ve çevre dostu ürünleri kullanmaya duyarlı oldukları bulunmuştur.
Rosenbaum ve Wong (2015); bir otelin yeşil pazarlama programı veya yeşil hakkaniyeti ile misafir
bağlılığına ilişkin değerin, markanın öznel değerlendirmesini araştırmak için anket yöntemini
kullanmışlardır. Sonuçlar, turistlerin bir otelin yeşil pazarlama programları için bir fiyat birimi
ödemeye istekli olduklarını göstermiştir.
Suki vd. (2016) yaptıkları çalışmada; yeşil pazarlama bilinci ile tüketici satın alma niyeti
arasındaki bağlantılarda, kurumsal sosyal sorumluluğun aracı rolünü incelemek amacıyla anket
yöntemi kullanılmıştır. Kurumsal sosyal sorumluluğun, yeşil pazarlama bilinci ile ürünün satın
alma niyetleri arasındaki bağlantıya kısmen aracılık ettiği belirlenmiştir.
Çam (2017); reklamlarda kullanılan çevre dostu ürünlerin tüketiciler tarafından ilgi çekip
çekmediğini incelemiştir. Araştırma 239 kişi ile gerçekleştirilmiş, betimsel ve ilişkisel tarama
modeli araştırma modeli olarak kullanılmıştır. Elde edilen bulgulara göre; tüketicilerin
çocuklarının yaşı arttıkça yeşil tüketici olma eğilimlerinin ve yeşil reklamlara karşı sergiledikleri
olumlu tutumların da artış gösterdiği saptanmıştır.
Sert (2017); tüketici davranışlarında tüketim olgusu ile yeşil pazarlama faaliyetleri arasındaki
ilişkiyi araştırmıştır. Anket yöntemi kullanılarak yapılan çalışma sonucunda; araştırmaya katılan
kadınların erkeklere göre daha çok yeşil tüketime yöneldiği tespit edilmiştir.
Dızajı (2017); İstanbul Gıda Sanayisinde yer alan işletmelerin yeşil pazarlama stratejileri ve
performansları arasındaki ilişkiyi araştırmıştır. İstanbul’da faaliyet gösteren gıda imalatçılarına
anket çalışması yapılmıştır. Araştırma sonuçlarına göre; İstanbul’daki gıda imalatçılarının
performansları ile yeşil pazarlama karması, yeşil tedarik zinciri ve yeşil inovasyon arasında
anlamlı bir ilişki bulunmuştur.
Bailey vd. (2018) tarafından yapılan çalışmada, yeşil pazarlama iletişimine ABD tüketicisinin
tepkisini anlamak için yeşil ölçek uygulanmıştır. Sonuçlar, yeşil tüketim davranışlarını açıklamaya
yardımcı olmanın yanı sıra markaların pazarlama iletişimi çabalarına yönelik tüketici tepkisini
açıklamıştır.
159

Melek İNAN & Nurcan YÜCEL

Gürler (2019); Hatay ve Çorum illerinde eğitim gören lise ve üniversite öğrencilerinin çevreye
duyarlı ürünlere eğilimini incelemiştir. Öğrencilere çevre bilinci ve satın alma davranışlarına
yönelik sorulardan oluşan anket yöneltilmiş, elde edilen veriler SPSS 18.00 programı kullanılarak
analiz edilmiştir. Çıkan sonuçlara göre; katılımcıların eğitim seviyesinin artmasının çevreye
duyarlı ürünlere eğilimlerini arttırmadığı gözlemlenmiştir. Ayrıca, gruplar arasında çevre
duyarlılık ve bilinç düzeylerinde farklılık olduğu belirlenmiştir.
Aksu (2019); tüketicilerin yeşil ürünlere yönelik görüşlerini ve bilgi düzeylerini derinlemesine
görüşme yöntemiyle incelemiştir. Katılımcılar yeşil ürünlerin yeterince dikkat çekmediğini, ürün
ambalaj ve etiketlerinin bilgilendirici olmadığını belirtmiştir.
Chen ve Yang (2019); analitik hiyerarşi sürecini, karar verme deneme ve değerlendirme
tekniklerini birleştirmek için çok kriterli karar analizi kullanarak yeşil pazarlama denetim kriterleri
ve öncelik sırasının oluşturulmasına odaklanmışlardır. Yeşil pazarlama faaliyetlerinin firma
performansı ile ilişkili olduğu ve firmaların yeşil pazarlama stratejisi yönetiminin geliştirilmesine
de katkıda bulunduğu görülmüştür.
Yukarıdaki çalışmalar dikkate alındığında; anket yöntemi, örnek olay, çok kriterli karar analizi ve
teorik çalışmaların yapıldığı ancak deneysel çalışmaların sınırlı olduğu görülmektedir. Bu sebeple,
disiplinler arası yapılan bu çalışmanın Sosyal Bilimlerdeki uygulamalı araştırmaların değerini
artıracağı ve pazarlama araştırmaları için yeni bir bakış açısı sağlayacağı düşünülmektedir.
4. Araştırma Örneklemi ve Yöntemi
Araştırma; Fırat Üniversitesi Nöropazarlama Araştırma ve Uygulama Merkezi (FÜPNAM)’nde
yapılmıştır. Bu tür yapılan akademik araştırmalarda; EEG (Epoc Emotiv, Eye-Tracking) analiz
yöntemi ile beyin aktivitelerinin ölçümü sonucunda elde edilen veriler analize dâhil edilen her bir
grup için en az 30 örnekleme sahip olduğunda %1 hata payı ile sonuca varıldığı tespit edilmiştir
(Sands, 2009). Araştırma için çalışma öncesi Etik Kurul İzni alınmıştır. Nöropazarlama
tekniklerinden biri olan Eye-Tracking (göz izleme) ile deneysel bir çalışma yürütülmüştür. EyeTracking Analiz yöntemi kullanılarak yeşil pazarlama uygulamalarına yönelik içecek görsellerinin
etkileri heat map (ısı haritası) verileriyle tespit edilmiştir.
Eye-Tracking Analiz Yöntemi; kullanıcıların nerelere, ne kadar süreyle ve kaç kez odaklandığına,
geçmiş ve anlık ilgisinin nerelerde olduğuna ilişkin bilgi sağlayan bir tekniktir. Bu teknik, ya
donanımlı bir göz izleme gözlüğü ile ya da Eye-Tracking olarak adlandırılan katılımcıların göz
hareketlerini izleyen bir cihaz vasıtasıyla kullanılmaktadır (Şahan, 2016: s. 66). Eye-Tracking
yöntemi, geleneksel pazarlama araştırmalarının yetersiz kaldığı alanlarda araştırmacıların
yardımına yetişmektedir. Eye-Tracking yöntemi, bilimsel adımlarla reklam ve pazarlama
araçlarına olan tüketici tepkilerini inceleme imkânı yaratmaktadır (Maughan vd., 2007: s. 337).
Çalışmanın belirli bir zaman aralığında yapılması, araştırmada kullanılan Eye-Tracking cihazı ile
yazılımının maliyetli olması, araştırmanın tek bir sektörde (içecek), belirli ürün ve marka görselleri
üzerinde uygulanması araştırmanın başlıca kısıtlarını oluşturmaktadır. Zaman, mekân ve maliyet
kısıtları nedeniyle evren Elazığ ili; örneklem ise farklı yaş ve çeşitli meslek gruplarından oluşan
(öğrenciler, akademisyenler, memurlar vb.) toplam 30 tüketici olarak (15 kadın ve 15 erkek)
belirlenmiştir. Belirlenen örneklemde yaş sınırının 18 ve üzeri olmasına dikkat edilmiştir.
Çalışmanın örneklem seçimi; kolayda örneklem yolu ile belirlenmiştir. Araştırmanın sadece 30
kişi üzerinde ve Elazığ ilinde yapılması ile belli tarih aralığında yapılmış olması araştırmanın diğer
sınırlılıklarını oluşturmuştur. Araştırmaya başlamadan önce pilot çalışma uygulanmış ve söz
konusu araştırma bu çalışmalardan elde edilen sonuçlara göre tasarlanmıştır.
Bununla birlikte, yeşil pazarlama uygulamalarına yönelik 4 adet yeşil pazarlama içecek görseli
belirlenmiştir. Bu görseller belirlenirken farkındalığı yüksek sıcak ve soğuk içecek markalarının
çeşitli yeşil pazarlama görselleri öğrencilere, idari ve akademik personele gösterilmiş ve içinden
160

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

en çok dikkat çeken, deneysel çalışmaya uygun olan görsellerden 4 adet görsel (2 sıcak ve 2 soğuk
içecek) seçilmiştir. Görsellerin seçilme aşamasında yeşil pazarlama uygulamalarına en uygun
olduğu ve yeşil pazarlama açısından vurgu yaptığı düşünülen görseller ele alınmıştır.
Araştırma öncesinde gönüllü katılımcılara araştırmayı yönlendirmemek adına izleyecekleri ürün
görselleri hakkında herhangi bir bilgi verilmemiştir. Bununla birlikte, araştırma öncesinde Gönüllü
Katılımcı Formu doldurtulmuş ve sadece araştırmanın yöntemi hakkında gerekli bilgilendirme
yapılmıştır. Ayrıca, araştırma esnasında katılımcıların dikkatini dağıtacak dış etkenler etkisiz
bırakılmıştır. Seçilen ürün görselleri Lisanslı Tobii Pro Lab. programına yüklenmiştir. Lisanslı
Tobii Pro Lab programı; Eye Tracking (Göz İzleme) cihazını çalıştıran bir programdır.
Görseller yüklendikten sonra katılımcılar bilgisayar ekranı karşısına oturtulmuş ve Eye-Tracking
cihazı da bilgisayara yerleştirilmiştir. Katılımcının bilgisayar ile arasındaki olması gereken uygun
mesafe (65cm) sağlandıktan sonra gerekli kalibrasyon işlemi yapılmıştır. Uygun kalibrasyon
sonucu elde edildikten sonra görseller sırası ile katılımcılara izlettirilmeye başlanmıştır. Görseller
arasında beyaz boş sayfa üzerinde (+) işareti olan slaytlar eklenmiştir. Bu boş slaytların
eklenmesindeki amaç; katılımcının ekranın ortasına odaklanmasının engellenmesi sağlanarak
güvenilir veriler elde edebilmektir. Bununla birlikte, gönüllü katılımcıların görselleri daha iyi
incelemelerini ve ekranın bütün bölgelerine bakmalarını sağlamaktır.
Belirlenen yeşil pazarlama uygulamalarına yönelik 4 adet yeşil pazarlama içecek görselleri,
katılımcılara her biri 5’er saniye olmak üzere izlettirilmiştir. Araştırmada; her bir katılımcı
çalışmaya tek tek alınmış ve her bir katılımcının verileri tek tek kayıt edilmiştir. Çalışma bittikten
sonra elde edilen veriler Lisanslı Tobii Pro Lab programından alınmış ve yeşil pazarlama
uygulamalarına yönelik içecek görsellerinin etki düzeyleri, heat map (ısı haritası) verileriyle tespit
edilmiştir.
5. Araştırmanın Bulguları ve Yorumlanması
Araştırmada; yeşil pazarlama uygulamalarına yönelik içecek markalarına ait "Coca Cola, Pepsi,
Doğadan ve Lipton" görselleri sırasıyla gönüllü katılımcılara izlettirilmiştir. Böylece,
katılımcıların odaklanma sayıları ve odaklanma bölgeleri tespit edilmeye çalışılmıştır.
Katılımcıların her bir içecek görsellerini incelemeleri, 5 saniyelik süre ile sınırlandırılmıştır.
Sınırlandırma yapılmasının amacı; katılımcıların yeşil pazarlamaya yönelik içecek görsellerinde
ilk bakışta dikkat ettikleri odaklanma yerinin belirlenebilmesidir. Araştırma kapsamında
kullanılan yeşil pazarlamaya yönelik "Coca Cola, Pepsi, Doğadan ve Lipton" görselleri aşağıda
gösterilmiştir:

Resim 1: Coca Cola Markasına Ait Yeşil Pazarlama Görseli
161

Melek İNAN & Nurcan YÜCEL

Resim 1’de Coca Cola markasına ait yeşil pazarlama görseli verilmiştir. Görsel incelendiğinde;
Coca-Cola ambalajı normal şartlarda kırmızı iken, burada yeşil olarak tasarlanmıştır. Ayrıca, yeşil
pazarlama uygulamasına ait olduğu gösterilen “doğal kaynaklardan gelen tatlılık, düşük kalorili”
şeklinde sloganların yer aldığı görülmüştür. Görselde, çiçeklerin içinde doğallık kavramı
vurgulanmıştır. “Yeni Coca Cola Hayatı” sloganı da yeşil olarak yazılarak görsel tamamen yeşil
pazarlama uygulamalarına yönelik hazırlanmıştır.

Resim 2: Pepsi Markasına Ait Yeşil Pazarlama Görseli
Resim 2’de Pepsi markasına ait yeşil pazarlama görseli yer almıştır. Görsel incelendiğinde; Pepsi
kutusu normal şartlarda mavi renkte iken, burada yeşil renkte tasarlandığı görülmüştür. Pepsi
kutusunun üst kısmında yeşil pazarlamaya ait olduğu ifade edilen “Fevkalade Yeni” sloganına yer
verilmiştir. Görselde yaprakların arasında doğallık kavramı vurgulanarak, görsel tamamen yeşil
pazarlama uygulamalarına yönelik hazırlanmıştır.

Resim 3: Doğadan Markasına Ait Yeşil Pazarlama Görseli
Resim 3’te yer alan Doğadan markasına ait yeşil pazarlama görselinde; poşet çaylar, limon dilimi,
nane parçaları ve yeşil renk bardağa yer verilmiştir. Ayrıca, yeşil pazarlama uygulamalarına ait
olduğu gösterilen “Her Gün 1 Kupa Yeşil Çay” ve “Arınma, Canlanma, Hafifleme” şeklinde
162

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

sloganlar yer almıştır. Görselde yeşil renk vurgulanarak, görsel tamamen yeşil pazarlama
uygulamalarına yönelik hazırlanmıştır.

Resim 4: Lipton Markasına Ait Yeşil Pazarlama Görseli
Resim 4’te Lipton markasına ait yeşil pazarlama görseli verilmiştir. Görselde, bardak resmi elma
şeklinde tasarlanarak doğallık vurgulanmıştır. Görselde, bir dilim elma görseline, “Lipton Açık
Yeşil” sloganına ve nane yaprağına yer verilmiştir. Ayrıca, yeşil pazarlama uygulamalarına ait
olduğu gösterilen “Yeni Karışım, Elma Tadı” ile “Hafif Hisset, Aktif Hisset” şeklinde sloganların
yer aldığı görülmektedir. Bu sloganlar yeşil renkte yazılarak, görsel tamamen yeşil pazarlama
uygulamalarına yönelik hazırlanmıştır.
5.1. Gönüllü Katılımcılara Ait Isı Haritaları (Heat Maps) ve Bakış Grafikleri (Gaze Plot)
Araştırma ile gönüllü katılımcılardan elde edilen Heat Map (Isı Haritası) ile Gaze Plot (Bakış
Grafiği) verileri aşağıda sunulmuş ve yorumlamalar yapılmıştır.
Isı Haritaları (Heat Map): Kullanıcıların hangi bölgelere ve ne kadar zaman odaklandıklarını
gösteren haritalardır. Bakış noktalarının, sabitlenme noktalarının ve dinamik (hareketli) noktaların
bir araya getirilmesi ile oluşan renk kodlu bir ölçüm verisidir. Uyaranın hangi ögelerinin dikkat
çektiğinin görselleştirildiği bir yöntemdir. Isı haritaları kullanıcıların yoğunlaştıkları bölgeleri
yeşilden kırmızıya, az yoğundan daha yoğuna göstermektedir (Baş ve Tüzün, 2014: s. 223).
Bakış Grafiği (Gaze Plot): Yol haritaları ya da bakış hareketleri olarak da ifade edilebilmektedir.
Kullanıcının bakış ve sıçramalardan oluşan göz hareketlerini sırasıyla göstermektedir. İlk bakılan
yer 1 olmak üzere numaralandırılan dairelerden oluşmaktadır. Daire büyüklüğü bakış süresi ile
doğru
orantılıdır
(https://imotions.com/).
Daireler,
izleyicinin
baktığı
yerdeki
sabitlenmelerinin yerini göstermektedir ve bir dairenin boyutu, odaklanma süresini temsil
etmekte; daha büyük bir daire daha uzun bir sabitlenmeyi göstermektedir (Maughan vd., 2007: s.
337).

163

Melek İNAN & Nurcan YÜCEL

Resim 5: Coca Cola Markasına Ait Yeşil Pazarlama Görselinin Eye-Tracking Isı Haritası ve
Bakış Grafiği
Coca Cola markasına ait yeşil pazarlama görselinin ısı haritası (Heat Map) ve bakış grafiği (Gaze
Plot) incelendiğinde; katılımcıların en fazla "Coca Cola" markasının ismine ve görselin üst
kısmında yer alan “Yeni Coca Cola Hayatı” sloganına yoğunlaştıkları görülmüştür. Ayrıca,
görselin alt kısmında yer alan “doğal kaynaklardan gelen tatlılık, düşük kalorili" sloganlarının da
ilgi çektiği tespit edilmiştir.

Resim 6: Pepsi Markasına Ait Yeşil Pazarlama Görselinin Eye-Tracking Isı Haritası ve Bakış
Grafiği
Pepsi markasına ait yeşil pazarlama görselinin ısı haritası ve bakış grafiği incelendiğinde;
katılımcıların en fazla "Pepsi" marka ismine odaklandıkları görülmüştür. Ayrıca, Pepsi kutusunun
üst kısmında yer alan “Fevkalade Yeni” sloganına da katılımcıların odaklandıkları belirlenmiştir.
164

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

Resim 7: Doğadan Markasına Ait Yeşil Pazarlama Görselinin Eye-Tracking Isı Haritası ve
Bakış Grafiği
Doğadan markasına ait yeşil pazarlama görselinin ısı haritası ve bakış grafiği incelendiğinde;
katılımcıların en fazla "Her Gün Bir Kupa Yeşil Çay" ve “Arınma, Canlanma, Hafifleme”
sloganlarına yoğunlaştıkları tespit edilmiştir. Ayrıca, "Doğadan" markasının ismine ve yeşil renkli
bardağa da odaklandıkları belirlenmiştir. Isı haritası ve bakış grafiği verileri incelendiğinde,
katılımcıların büyük punto olan yazıya, "Doğadan" marka isminden daha fazla yoğunlaştıkları
tespit edilmiştir.

Resim 8: Lipton Markasına Ait Yeşil Pazarlama Görselinin Eye-Tracking Isı Haritası ve Bakış
Grafiği
Lipton markasına ait yeşil pazarlama görselinde ısı haritası ve bakış grafiği incelendiğinde,
katılımcıların en fazla "Lipton" markasının ismi bulunan poşet çaya yoğunlaştıkları tespit
edilmiştir. Daha sonra görselin üst kısmında yer alan “Yeni Karışım, Elma Tadı” sloganına ve
yeşil renkli bardağa da odaklanıldığı görülmüştür.
165

Melek İNAN & Nurcan YÜCEL

5.2. Gönüllü Katılımcılara Ait Isı Haritalarının (Heat Maps) Cinsiyet Açısından Dağılımı
Araştırma ile katılımcılardan elde edilen Isı Haritalarının cinsiyet açısından dağılımı
incelendiğinde aşağıdaki bulgulara ulaşılmıştır.

Resim 9: Gönüllü Kadın Katılımcılara Ait Coca Cola Yeşil Pazarlama Görselinin Eye-Tracking
Isı Haritası

Resim 10:Gönüllü Erkek Katılımcılara Ait Coca Cola Yeşil Pazarlama Görselinin Eye-Tracking
Isı Haritası
Gönüllü kadın ve erkek katılımcılara ait Coca Cola yeşil pazarlama görselinin ısı haritaları
incelendiğinde; odaklanma bölgelerinin hemen hemen aynı olduğu ve çok fazla bir farklılığın
bulunmadığı tespit edilmiştir. Kadın ve erkek katılımcıların en fazla "Coca Cola" markasının
ismine ve görselin üst kısmında yer alan “Yeni Coca Cola Hayatı” sloganına yoğunlaştıkları
görülmüştür. Ancak, erkek katılımcıların görselin alt kısmında yer alan “doğal kaynaklardan gelen
166

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

tatlılık, düşük kalorili” ürün bilgisi içeren metin kısmına daha fazla odaklanırken; kadın
katılımcıların ise "tatlılık" kelimesine daha fazla odaklandıkları tespit edilmiştir.

Resim 11: Gönüllü Kadın Katılımcılara Ait Pepsi Yeşil Pazarlama Görselinin Eye-Tracking Isı
Haritası

Resim 12: Gönüllü Erkek Katılımcılara Ait Pepsi Yeşil Pazarlama Görselinin Eye-Tracking Isı
Haritası
Gönüllü kadın ve erkek katılımcılara ait Pepsi yeşil pazarlama görselinin ısı haritaları
incelendiğinde; odaklanma bölgelerinin hemen hemen aynı olduğu ve çok fazla bir farklılığın
bulunmadığı tespit edilmiştir. Hem kadın hem de erkek katılımcıların en fazla "Pepsi" marka
ismine ve Pepsi kutusunun üst kısmında yer alan “Fevkalade Yeni” sloganına odaklandıkları tespit
edilmiştir. Genel olarak da görseli tamamen inceledikleri görülmüştür.

167

Melek İNAN & Nurcan YÜCEL

Resim 13: Gönüllü Kadın Katılımcılara Ait Doğadan Yeşil Pazarlama Görselinin Eye-Tracking
Isı Haritası

Resim 14: Gönüllü Erkek Katılımcılara Ait Doğadan Yeşil Pazarlama Görselinin Eye-Tracking
Isı Haritası
Gönüllü kadın ve erkek katılımcılara ait Doğadan yeşil pazarlama görselinin ısı haritaları
incelendiğinde; kadın katılımcıların "Her Gün Bir Kupa Yeşil Çay" ve “Arınma, Canlanma,
Hafifleme” sloganlarına odaklandıkları tespit edilmiştir. Diğer taraftan, erkek katılımcıların "Her
Gün Bir Kupa Yeşil Çay" ve “Arınma, Canlanma, Hafifleme” sloganlarına ve yeşil renkli
bardaktan sarkan poşet çaya daha fazla yoğunlaştıkları tespit edilmiştir. Ayrıca, görselin üst
kısmında yer alan “Doğadan” marka ismine erkek katılımcıların daha fazla odaklandıkları, kadın
katılımcıların ise pek fazla odaklanmadıkları belirlenmiştir. Genel olarak, erkek katılımcıların
kadın katılımcılara oranla görselleri daha fazla inceledikleri görülmüştür.

168

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

Resim 15: Gönüllü Kadın Katılımcılara Ait Lipton Yeşil Pazarlama Görselinin Eye-Tracking Isı
Haritası

Resim 16: Gönüllü Erkek Katılımcılara Ait Lipton Yeşil Pazarlama Görselinin Eye-Tracking Isı
Haritası
Gönüllü kadın ve erkek katılımcılara ait Lipton yeşil pazarlama görselinin ısı haritaları
incelendiğinde; odaklanma bölgelerinin farklı olduğu tespit edilmiştir. Kadın katılımcıların, en
fazla "Lipton" markasının ismi bulunan poşet çaya yoğunlaştıkları tespit edilmiştir. Ancak,
görselin üst kısmında yer alan “Yeni Karışım, Elma Tadı” sloganına kadın katılımcıların
odaklanmadığı görülmüştür. Bununla birlikte, görselin alt kısmında Lipton marka isminin ve
“Hafif Hisset, Aktif Hisset” sloganının da ilgi çekmediği görülmüştür.
Diğer taraftan, erkek katılımcıların ise en fazla "Lipton" markasının ismi bulunan poşet çaya,
görselin üst kısmında yer alan “Yeni Karışım, Elma Tadı” sloganına ve elma şeklinde tasarlanan
bardağa odaklandıkları tespit edilmiştir. Erkek katılımcıların “Doğallık” vurgulanmak amacıyla
elma şeklinde tasarlanan bardağa kadın katılımcılara oranla daha fazla odaklandıkları
belirlenmiştir.

169

Melek İNAN & Nurcan YÜCEL

Bu bilgiler doğrultusunda; yeşil pazarlama görsellerinin heat map (ısı haritası) verileri ile cinsiyet
açısından farklılıkları değerlendirilmiştir. Aşağıda bu değerlendirmelere ait veriler tablo hâlinde
sunulmuştur.
Tablo 1: Isı haritası Verilerine İlişkin Bulgular
MARKA
İSMİ
Coca-Cola
Pepsi
Doğadan
Lipton

HEAT MAP TOPLU
SONUÇLARI
Marka
Slogan
ismi
+
+
+
+
+
+
+
+

Görsel
+
+
+

CİNSİYETE GÖRE SONUÇLARI
Kadın
Erkek
Marka
Marka
Slogan Görsel
ismi
ismi
+
+
+
+
+
+
+
+
+
+
+

Slogan

Görsel

+
+
+
+

+
+
+

Verilere ilişkin bulgular değerlendirildiğinde; Coca Cola markasına ait yeşil pazarlama görseli
Heat Map toplu sonuçlarında, katılımcıların hem marka ismine hem de slogana odaklandıkları,
görsele odaklanmadıkları belirlenmiştir. Pepsi markasına ait yeşil pazarlama görselinde ise,
katılımcıların marka ismi ile slogana odaklandıkları ve görselin tamamını da genel olarak
inceledikleri belirlenmiştir. Doğadan ve Lipton markasına ait yeşil pazarlama görsellerinde,
katılımcıların marka ismine, slogana ve görsele odaklandıkları tespit edilmiştir.
Cinsiyet açısından ısı haritası verileri incelendiğinde; Coca Cola markasına ait yeşil pazarlama
görselinde hem kadın hem de erkek katılımcıların marka ismi ile slogana odaklandıkları
belirlenmiştir. Görselin ise pek fazla ilgi çekmediği belirlenmiştir. Pepsi markasına ait yeşil
pazarlama görselinde; hem kadın hem de erkek katılımcıların marka ismine, slogana ve görsele
odaklandıkları tespit edilmiştir. Doğadan markasına ait yeşil pazarlama görselinde; kadın
katılımcılar tarafından yalnızca sloganların ilgi çektiği belirlenmiştir. Doğadan marka ismi ve
görseller pek ilgi çekmemiştir. Diğer taraftan, erkek katılımcıların ise hem marka ismine hem
slogana hem de görsele odaklandıkları belirlenmiş, erkek katılımcıların kadın katılımcılara oranla
görseli daha fazla inceledikleri görülmüştür. Kadın ve erkek katılımcılar açısından en fazla
farklılığın yaşandığı Lipton markasına ait yeşil pazarlama görselinde ise; kadın katılımcıların en
fazla marka ismine odaklandıkları, erkek katılımcıların ise, hem marka ismine hem slogana hem
de görsele odaklandıkları tespit edilmiştir.
Sonuç ve Öneriler
1960’lı yıllardan itibaren gelişmeye başlayan çevre bilinci, günümüzde de etkinliğini
sürdürmektedir. Artan çevre bilinci işletmeler ve tüketiciler açısından önem teşkil etmiş,
işletmelerin üretim stratejilerini değiştirmiş ve pazarlama faaliyetlerine de yansımıştır.
Günümüzde, tüketicilerin yeşil ürünlere olan isteklerinin artması ve yeşil pazarlama eylemlerinin
önem kazanması nedeniyle, işletmeler ürünlerini bu yönde incelemeye başlamış ve tüketici
isteklerine yönelik değişimleri ürünlerinde uygulamışlardır.
Diğer taraftan, nöropazarlama ise son yıllarda kullanılmaya başlanmış ve yeni bir kavram olarak
ortaya çıkmıştır. Nöropazarlama; "farklı disiplinlerin bir araya gelerek tüketicinin satın alma
kararları almasını sağlayan duygusal tepkilerin ölçülmesi" olarak tanımlanmıştır. Nöropazarlama,
tüketicilerin uyarıcıya karşı beyin tepkilerini ölçerken farklı yöntemler kullanmaktadır. Bunlardan
birisi de Eye-Tracking yöntemidir.
Eye-Tracking; katılımcıların yoğunlaştığı ilk nokta, odaklanma noktaları, odaklanma süreleri,
odaklanma sayıları vb. veriler sunmaktadır. Bununla birlikte, katılımcıların araştırmaya bakış
noktaları (gaze plot), görsellere ne kadar süreyle ve kaç defa ve hangi sırayla bakıldığı konusunda
bilgilendirmektedir. Ayrıca, heat map’ler (ısı haritası) ile de, katılımcıların en fazla nerelere
yoğunlaştığını, diğer yerlere de odaklanıp odaklanmadıklarını tespit etmektedir.
Bu yöntemde; katılımcının göz hareketleri takip edilerek odaklanma noktaları ile odaklanma
süreleri kaydedilmektedir. Böylece, çeşitli pazarlama görsellerinin, katılımcının dikkatini çekip
170

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

çekmediği ve görsel etkileri tespit edilmektedir. Göz bebeğinin hareketleri ve büyüme küçülme
derecelerinin kaydedilerek yapıldığı bu yöntemde, kızılötesi ışınla takip edilen göz bebekleri
minimum 60 Hz hızında olarak kaydedilmektedir.
Yeşil pazarlama ile nöropazarlamanın birlikte ele alınarak Eye-Tracking Analiz Yönteminin
kullanıldığı bu çalışmada; 2 soğuk (Coca Cola, Pepsi) ve 2 sıcak (Doğadan, Lipton) olmak üzere
toplam 4 adet en bilinen içecek markalarının yeşil pazarlama görselleri kullanılmıştır. Yeşil
pazarlama uygulamalarına yönelik içecek görsellerinin farkındalık etkisi belirlenmeye
çalışılmıştır. Belirlenen içecek markalarına ait "Coca Cola, Pepsi, Doğadan ve Lipton" yeşil
pazarlama görsellerinin etki düzeyleri ile odak noktaları ve odaklanma süreleri (milisaniye
cinsinden), heat map (ısı haritası) ve gaze plot (bakış grafiği) verileriyle tespit edilmiştir.
Araştırmaya, 15 kadın ve 15 erkek olarak toplamda 30 gönüllü katılımcı katılmıştır.
Araştırmada; “Coca Cola” markasına ait olan yeşil pazarlama görselinin Eye-Tracking bulguları
incelendiğinde; katılımcıların yeşil renkli marka ambalajına ve sol üst kısımda yer alan “Yeni Coca
Cola Hayatı” sloganına daha fazla odaklandıkları tespit edilmiştir. Görselin alt kısmında yeşil
pazarlama uygulamasına yönelik olarak “düşük kalorili, doğal kaynaklardan tatlılık” şeklinde
sloganların daha az ilgi çektiği belirlenmiştir.
“Pepsi” markasına ait yeşil pazarlama görselinin Eye-Tracking bulguları incelendiğinde;
katılımcıların en fazla “Pepsi” marka ismine ve kutu görselinin üst kısmında yer alan “Fevkalade
Yeni” sloganına odaklandıkları görülmüştür.
“Doğadan” markasına ait yeşil pazarlama görselinin Eye-Tracking bulguları incelendiğinde;
katılımcıların görselin üst kısmında yer alan "Her Gün Bir Kupa Yeşil Çay" ve “Arınma,
Canlanma, Hafifleme” sloganlarına daha fazla odaklandıkları görülmektedir. Ayrıca, yeşil renkli
bardağın ve poşet çayın da ilgi çektiği görülmektedir. Görselde, katılımcıların “Doğadan” marka
ismine oranla sloganlara daha fazla odaklandıkları belirlenmiştir. Görselin üst kısmında yer alan
yazıların “Doğadan” marka ismine oranla daha fazla dikkat çekmesinin nedeni arasında yazının
büyük punto ve koyu yeşil renkte ortada olması gösterilebilmektedir.
“Lipton” markasına ait olan yeşil pazarlama görselinin Eye-Tracking bulguları incelendiğinde;
katılımcıların elma şeklinde tasarlanan bardağın üzerinden sarkan “Lipton Açık Yeşil” yazılı poşet
çaya daha fazla yoğunlaştıkları görülmektedir. Görselin üst kısmında yer alan “Yeni Karışım,
Elma Tadı” sloganına daha az yoğunlaşma olduğu görülmüştür. Görselin alt kısmında Lipton
marka isminin ve “Hafif Hisset, Aktif Hisset” sloganının da ilgi çekmediği görülmüştür.
Soğuk ve sıcak içeceklerin farkındalık etkileri karşılaştırıldığında; soğuk içeceklerden “Coca
Cola” ve “Pepsi” markasına ait yeşil pazarlama görsellerinde marka isimlerinin kullanılan
sloganlara göre daha fazla ilgi çektiği ve yeşil pazarlama görsellerinin amacına ulaştığı
görülmüştür. Sıcak içeceklerden “Doğadan” ve “Lipton” markasına ait yeşil pazarlama
görsellerinde ise; yeşil renkte büyük punto yazılan sloganların marka isimlerine oranla daha fazla
ilgi çektiği görülmüştür.
Cinsiyet açısından ısı haritası verileri incelendiğinde; Coca Cola markasına ait yeşil pazarlama
görselinde kadın ve erkek katılımcıların odaklanma bölgelerinin hemen hemen aynı olduğu ve çok
fazla bir farklılığın bulunmadığı tespit edilmiştir. Ancak, erkek katılımcıların görselin alt kısmında
yer alan “doğal kaynaklardan gelen tatlılık, düşük kalorili” ürün bilgisi içeren metin kısmına daha
fazla odaklanırken; kadın katılımcıların ise "tatlılık" kelimesine daha fazla odaklandıkları tespit
edilmiştir. Pepsi markasına ait yeşil pazarlama görselinin ısı haritası incelendiğinde; kadın ve
erkek katılımcıların odaklanma bölgelerinin hemen hemen aynı olduğu ve çok fazla bir farklılığın
bulunmadığı tespit edilmiştir.
Doğadan markasına ait yeşil pazarlama görselinin ısı haritası incelendiğinde; kadın katılımcıların
"Her Gün Bir Kupa Yeşil Çay" ve “Arınma, Canlanma, Hafifleme” sloganlarına odaklandıkları
tespit edilmiştir. Diğer taraftan, erkek katılımcıların "Her Gün Bir Kupa Yeşil Çay" ve “Arınma,
171

Melek İNAN & Nurcan YÜCEL

Canlanma, Hafifleme” sloganlarına ve yeşil renkli bardaktan sarkan poşet çaya daha fazla
odaklandıkları belirlenmiştir. Lipton markasına ait yeşil pazarlama görselinin ısı haritaları
incelendiğinde; kadın katılımcıların en fazla "Lipton" markasının ismi bulunan poşet çaya
yoğunlaştıkları tespit edilmiştir. Ancak, görselin üst kısmında yer alan “Yeni Karışım, Elma Tadı”
sloganına kadın katılımcıların odaklanmadığı görülmüştür. Diğer taraftan, erkek katılımcıların ise
en fazla "Lipton" markasının ismi bulunan poşet çaya, görselin üst kısmında yer alan “Yeni
Karışım, Elma Tadı” sloganına ve elma şeklinde tasarlanan bardağa odaklandıkları tespit
edilmiştir. Bununla birlikte, görselin alt kısmında "Lipton" marka isminin ve “Hafif Hisset, Aktif
Hisset” sloganının hem kadın hem de erkek katılımcılar tarafından ilgi çekmediği görülmüştür. Bu
bulgular dâhilinde; genel olarak erkek katılımcıların kadın katılımcılara oranla görsellere
odaklanmalarının daha fazla olduğu, görselleri daha fazla inceledikleri tespit edilmiştir.
Araştırmada elde edilen bulgular incelendiğinde; "Coca Cola, Pepsi, Doğadan ve Lipton" marka
yeşil pazarlama uygulamalarına yönelik olarak hazırlanan içecek görsellerinin amacına ulaştığı
düşünülmektedir.
Bununla birlikte literatür incelendiğinde; 2 adet çalışmanın olduğu görülmüştür. Bunlardan Tayfun
ve Öçlü (2015) tarafından yapılan çalışmada; Eye-Tracking sonuçları incelediğinde katılımcıların
kendilerine fayda yaratacak ifadeye daha fazla dikkat ettikleri ve yeşil pazarlama uygulamalarının
tüketicinin dikkatini çekmediği sonucuna ulaşmışlardır. Bu bilgiler doğrultusunda; bu çalışmanın
sonuçlarının araştırma sonuçları ile benzerlik göstermediği ve araştırma sonuçlarını
desteklemediği görülmüştür.
Mansor ve Isa (2018)’nın çalışmasında ise; yeşil renk içeren ve içermeyen ürünlerin yanına
pazarlama karmasının dört bileşenini de eklenerek (ürün, fiyat, dağıtım ve tutundurma) bu
görsellere olan tüketici tepkileri ele alınmıştır. Yeşil renk içeren ürünlerin bulunduğu görüntüde
fiyat üzerindeki odaklanma süresi yeşil renk içermeyen ürünlere göre daha yüksek olmuştur. Bu
çalışmanın sonuçlarının, araştırma sonuçları ile paralellik gösterdiği ve araştırma sonuçlarını
desteklediği tespit edilmiştir.
Araştırmanın genel sonuçları değerlendirildiğinde; Nöropazarlama alanında yapılan bu çalışma
disiplinler arası bir çalışma olduğu için önem arz etmektedir. Ayrıca, tüketicilerin bilinçlendiği ve
doğaya karşı olan olumlu tutumun yaygınlaştığı günümüzde yeşil pazarlama uygulamalarına
yönelik bu araştırma ayrı bir değer katmıştır. Bununla birlikte, Yeşil Pazarlama ve Nöropazarlama
analiz yöntemlerinden Eye-Tracking yönteminin kullanılmasının, bu tür araştırmalara yön
vereceği ve deneysel araştırmaların Sosyal Bilimlerde sürdürülebilirliğini sağlayacağı
düşünülmektedir. Bu araştırmanın bu anlamda ilgili literatüre de önemli bir katkı sağlayacağı
öngörülmektedir. Araştırma, bu alanda yapılacak olan nöropazarlama çalışmalarına deneysel
özgünlük ve çeşitlilik kazandırmakla birlikte, EEG ve GSR analiz yöntemlerinin de eklenerek yeni
çalışmaların yapılabileceği düşünülmektedir. Araştırmada içecek sektöründe belirli ürün ve
markaların görsellerinin kullanılması sınırlılık oluşturmakla beraber sonraki çalışmalarda farklı
sektör, farklı ürün ve farklı markalar için yeşil pazarlamaya yönelik deneysel çalışmalar
yapılabilir.

172

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

KAYNAKÇA
Aksu, S. (2019). "Yeşil Ürün İletişimi Kapsamında Tüketicilerin Yeşil Ürünlere Yönelik Algı ve
Bilgi Düzeyleri". Atatürk İletişim Dergisi, (17): 21-38.
Bacaksız, P. (2018). "Yeşil Pazarlama". Yavuz Akçi (Ed.), Değişen Pazarlama Anlayışı Yeni
Pazarlama Yaklaşımları (s. 197-217). Ankara: Gazi.
Bailey, A.A., Mishra, A.S., Tiamiyu, M.F. (2018). "Application of Green Scale to Understanding
US Consumer Response to Green Marketing Communications". Psychology and
Marketing, 35(11): 863-875.
Baş, T. ve Tüzün, H. (2014). "Tüketicileri (Kullanıcıları) ve Ürün Kullanımlarını Analiz Etmek
İçin Göz İzleme Yönteminin Kullanılması". Tüketici Yazıları (IV): 217-234.
Bercea, M.D. (2013). "Anatomy of Methodologies for Measuring Consumer Behavior in
Neuromarketing Research". Proceedings of the LCBR European Marketing Conference, 114.
Berk, O.N. (2019). Konaklama İşletmelerinde Yeşil Pazarlama Faaliyetlerinin Tüketicilerin Satın
Alma Davranışlarına Etkisi, Konya İli Örneği. Selçuk Üniversitesi Sosyal Bilimler
Enstitüsü, Yayımlanmamış Yüksek Lisans Tezi, Konya.
Chen, H.C. ve Yang, C.H. (2019). "Applying a Multiple Criteria Decision-Making Approach to
Establishing Green Marketing Audit Criteria". Journal of Cleaner Production, 210: 256265.
Crane, A. (2000). "Facing The Backlash: Green Marketing and Strategic Reorientation in the
1990s". Journal of Strategic Marketing, 8(3): 277-296.
Çam, C. (2017). Reklamlarda Kullanılan Çevreci İddialar: Yeşil Tüketici Tutumlarına Etkisi
Üzerine Bir Araştırma. Yaşar Üniversitesi Sosyal Bilimler Enstitüsü, Yayımlanmamış
Yüksek Lisans Tezi, İzmir.
Dızajı, B.S. (2017). İmalat İşletmelerinde Yeşil Pazarlama Stratejileri: Performans ile İlişkisi
Üzerine Bir Araştırma. Atatürk Üniversitesi Sosyal Bilimler Enstitüsü, Yayımlanmamış
Doktora Tezi, Erzurum.
Eerikäinen, H. ve Sarasoja, A.L. (2013). "Marketing Green Buildings–Well-Structured Process or
Forgotten Minor Detail? Evidence from Finland". Property Management, 31(3): 233-245.
Gürler, T. (2019). Yeşil Pazarlama Çerçevesinde Lise ve Üniversite Öğrencilerinin Çevreye
Duyarlı Ürünlere Eğiliminin Karşılaştırılması Üzerine Bir Uygulama. Hitit Üniversitesi
Sosyal Bilimler Enstitüsü, Yayımlanmamış Yüksek Lisans Tezi, Çorum.
Juwaheer, T.D. ve Pudaruth, S. (2012). "Analysing the Impact of Green Marketing Strategies on
Consumer Purchasing Patterns in Mauritius". World Journal of Entrepreneurship,
Management and Sustainable Development, 8(1): 36-59.
Karaca, Ş. (2013). "Tüketicilerin Yeşil Ürünlere İlişkin Tutumlarının İncelenmesine Yönelik Bir
Araştırma". Ege Akademik Bakış, 13(1): 99-111.
Kotler, P. (1991). Marketing Management: Analysis, Planning, Implementation and Control.
USA: Prentece Hall International.
Lam, J.S.L. ve Li, K.X. (2019). "Green Port Marketing For Sustainable Growth and
Development". Transport Policy, 84: 73-81.
Lee, N., Broderick, A.J. ve Chamberlain, L. (2007). "What is ‘Neuromarketing’? A Discussion
and Agenda for Future Research". International Journal of Psychophysiology, 63(2): 199204.
173

Melek İNAN & Nurcan YÜCEL

Mansor, A.A.B. ve Isa, S.M. (2018). "The Impact of Eye Tracking on Neuromarketing for Genuine
Value-Added Applications". Global Business and Management Research: An International
Journal, 10(1): 1-11.
Maughan, L., Gutnikov, S. ve Stevens, R. (2007). "Like More, Look More. Look More, Like More:
The Evidence from Eye-Tracking". Journal of Brand Management, 14(4): 335-342.
Mishra, P. ve Sharma, P. (2010). "Green Marketing in India: Emerging Opportunities and
Challenges". Journal of Engineering, Science and Management Education, 3(1): 9-14.
Özkaya, B. (2010). "İşletmelerin Sosyal Sorumluluk Anlayışının Uzantısı Olarak Yeşil Pazarlama
Bağlamında Yeşil Reklamlar". Öneri Dergisi, 9(34): 247-258.
Polonsky, M.J. (1994). "An Introduction to Green Marketing". Electronic Green Journal, 1(2): 211.
Rosenbaum, M.S. ve Wong, I.A. (2015). "Green Marketing Programs as Strategic Initiatives in
Hospitality". Journal of Services Marketing, 29(2): 81-92.
Sands, F.S. (2009). Sample Size Analysis for Brain Collection (EEG) Methodologies. White
Paper, Erişim: 01.05.2020, http://www.sandsresearch.com/assets/white-paper.pdf.
Saray, M.T. ve Güven, S. (2014). "Yeşil Pazarlama, Sürdürülebilirlik ve Tüketim Bilinci".
Müberra Babaoğul, Arzu Şener, Esna Betül Buğday (Ed.), Tüketici Yazıları (IV) (s. 254278). Ankara: Eryılmaz Offset.
Senior, C., Smyth, H., Cooke, R., Shaw, R.L. ve Peel, E. (2007). "Mapping the Mind for the
Modern Market Researcher". Qualitative Market Research: An International Journal, 10(2):
153-167.
Sert, A. (2017). Yeşil Pazarlama ve Tüketicilerin Satın Alma Davranışları: Üniversite
Öğrencilerine Yönelik Bir Araştırma. Nişantaşı Üniversitesi Sosyal Bilimler Enstitüsü,
Yayımlanmamış Yüksek Lisans Tezi, İstanbul.
Suki, N.M., Suki, N.M., Azman, N.S. (2016). "Impacts of Corporate Social Responsibility on the
Links between Green Marketing Awareness and Consumer Purchase Intentions". Procedia
Economics and Finance, 37: 262-268.
Şahan, Y. (2016). Turizm Pazarlamasında Tüketicilerin Turistik Satın Alma Kararı Üzerinde
Etkili Olan Web Sitesi Tasarım Özelliklerinin Nörogörüntüleme Yöntemlerinden
Elektroensefalografi (EEG) ve Göz İzleme Yöntemleriyle Belirlenmesine Dair Deneysel Bir
Çalışma. Hitit Üniversitesi Sosyal Bilimler Enstitüsü, Yayımlanmamış Yüksek Lisans Tezi,
Çorum.
Tayfun, N.Ö. ve Öçlü, B. (2015). "Yeşil Pazarlama Uygulamasının Tüketiciler Açısından
Algılanmasının Nöropazarlama Tekniği ile Araştırılması". Uludağ Üniversitesi İktisadi ve
İdari Bilimler Fakültesi Dergisi, 34(2): 95-113.
Türk, M. ve Gök, A. (2010). "Yeşil Pazarlama Anlayışı Açısından Üretici İşletmelerin Sosyal
Sorumluluğu". Elektronik Sosyal Bilimler Dergisi, 9(32): 199-220.
Ural, T. (2008). "Pazarlamada Yeni Yaklaşım: Nöropazarlama Üzerine Kuramsal Bir
Değerlendirme". Ç.Ü. Sosyal Bilimler Enstitüsü Dergisi, 17(2): 421-432.
Yazdanifard, R. ve Mercy, I.E. (2011). "The Impact of Green Marketing on Customer Satisfaction
and Environmental Safety". In 2011 International Conference on Computer
Communication and Management, (5): 637-641.
Yılmaz, A. (2019). "Reklam ve Sinir Bilim İlişkiselliği: Nöropazarlama Üzerine Teorik Bir
Çalışma". Uluslararası Sosyal Bilimler Dergisi, 2(3): 63-79.
174

YEŞİL PAZARLAMAYA TÜKETİCİNİN GÖZÜYLE BAKMAK: EYE-TRACKİNG ÇALIŞMASI

Yücel, A. ve Çubuk F. (2013). "Nöropazarlama ve Bilinçaltı Reklamcılık Yaklaşımlarının
Karşılaştırılması". Niğde Üniversitesi İİBF Dergisi, 6(2): 172-183.
Yücel, A. ve Çubuk, F. (2014). "Bir Nöropazarlama Araştırmasının Deneysel Yolculuğu ve
Araştırmanın İlk İpuçları". Fırat Üniversitesi Sosyal Bilimler Dergisi, 24(2): 133-149.
https://imotions.com/blog/eye-tracking/ (Erişim: 01.05.2020).

175

